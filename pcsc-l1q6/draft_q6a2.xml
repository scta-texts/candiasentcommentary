<?xml version="1.0" encoding="UTF-8"?>
<div>
  <!--<h2><i>Commentary on the Sentences</i>: Book I, Question 6, Article 2 </h2>
  <h3>Paragraphs
1-30 edited by Andreas Kringos; Paragraphs 31-230 by Chris Schabel. An
earlier version of paragraphs 31-99, 198-200, and 211-230 was published
in "Peter of Candia and the Prelude to the Quarrel at Louvain", <em>Epitirida of the Cyprus Research Centre</em>, 24 (1998), pp. 87-124.<br>
  </h3>-->
  <head>Articuls 2</head>
  <head type="question-title">  Utrum intellectiva potentia divinae substantiae habeat distinctam et infallibilem notitiam Contingentium futurorum. </head>
  <p>[1] Secundus articulus erat iste: utrum intellectiva <supplied>potentia</supplied>
divinae substantiae habeat distinctam et infallibilem notitiam
contingentium futurorum. </p>
  <p> [2] Pro cuius declaratione sic
procedam: primo recitabo modum Philosophi et sui Commentatoris cum suis
motivis. Secundo, contra ipsum obiciam et suis rationibus respondebo.
Tertio, procedetur ad articulum secundum vias doctorum theologicae
facultatis. Et quarto, sub certis conclusionibus modus dicendi securior
eligetur. </p>
  <div>
  <head> <supplied>PARS PRIMA</supplied> </head>
    <div>
  <head> <supplied>Opinio Aristotelis et Averrois</supplied> </head>
  <p>
[3] Quantum ad primum, est advertendum quod opinio Aristotelis et sui
Commentatoris fuit quod, quamvis Deus sit substantia nobilissima
intellectualis actu semper intelligens&#8212;cum non sit uno tempore
intelligens et alio non, quia sic esset intrinsece mutabilis, unde
necesse est propriam sui substantiam esse sui intellectionem&#8212;tamen
rerum singularium propter sui variabilem condicionem nullam habet
cognitionem. Et quia futura contingentia sunt res singulares secundum
propriam rationem variabiles, ideo futurorum contingentium nullam habet
cognitionem. Et quia se ipsum intelligit, ideo bene habet notitiam
quidditatum universalium, non tamen incommunicabilium rationum. </p>
  <p> [4] Unde quattuor conclusiones in hac materia imaginantur:<a href="#_ftn1" name="_ftnref1" class="style1">{1}</a> <strong>prima</strong> est quod Deus est substantia semper actu intelligens propriam quidditatem. <strong>Secunda</strong>: per idem formaliter est substantia et sui cognitio actualis. <strong>Tertia</strong>: Deus se ipsum intelligens intelligit quidditates rerum specificas usque ad indivisibiles et athomas unitates. <strong>Quarta</strong>: Deus nullius rei corruptibilis habet notitiam actualem. </p>
  <p>
[5] Prima conclusio patet per iam dicta, quia si Deus nunc esset
intelligens et postea non, mutabilis videretur, immo quandoque esset in
dispositione quodammodo dormientis. </p>
  <p> [6] Secunda conclusio
patet, quia si sua intellectio esset a sua substantia separata, non
esset purus actus, sed aliquo modo potentialis, cum esset alterius
materialiter susceptivus. </p>
  <p> [7] Tertia vero conclusio patet
per eum, quoniam cognitio quae ponit perfectionem Deo est attribuenda.
Sed cognitio conclusionum scibilium dicit perfectionem. Nunc autem
universalia sunt scibilia, et ideo talium notitia non est a Deo
subtrahenda. </p>
  <p> [8] Sed quarta conclusio multipliciter per 
    <cit>
      <ref>Commentatorem inducitur, qui hunc errorem imponit 
    Aristoteli, secundo <title>Metaphysicae</title> commento 51</ref>
      <bibl>Cf. Averroes, <em>In XII Metaphysicae</em>, comm. 51.</bibl>
    </cit>.
Arguit igitur primo sic: nulla notitia quae ponit in cognoscente
imperfectionem est Deo attribuenda; sed notitia rerum corruptibilium
ponit imperfectionem in cognoscente; ergo Deo nullatenus est
attribuenda. Consequentia et maior patent. Et minor declaratur, quoniam
corruptibilitas, malum, defectus, et similia important vilitatem, ergo
a fortiori ipsorum cognitio dicit imperfectionem; quare propositum. Et
confirmatur ratio, quia Deus intelligendo aliud a se vel intelligit
melius se, vel aequale sibi, vel imperfectius se. Non melius se, quia
nihil tale est possibile. Nec sibi aequale, per idem. Nec aliquid
imperfectius se, quia tale causaret intellectionem suam in Deo, et cum
sit imperfectius, sequitur quod Deus perficeretur ab imperfectiori se,
et per consequens vilesceret. </p>
  <p> [9] Praeterea, omnis
intellectio alicuius dependet ab eo cuius est intellectio. Si ergo Deus
intelligit aliquid corruptibile et sua intellectio est sua substantia,
ut dicit secunda conclusio, sequitur quod Deus dependet a re
corruptibili, quod est absurdum. Consequentia et minor patent. Et maior
probatur, quoniam relativa de tertio modo non habent mutuam
dependentiam, sicut sunt mensura et mensuratum, sed bene unum ab alio,
sicut scibile et scientia; sed intellectum et intellectio sunt in
tertio modo relativorum, et intellectum sive intelligibile se habet per
modum mensurae, intellectio vero per modum mensurati, nam non videtur
contradictio intelligibile esse, quamvis nulla intellectio sit, et e
converso est contradictio manifesta; quare universaliter omnis
intellectio habet dependentiam ad intelligibile, quae fuit maior
probanda. </p>
  <p> [10] Praeterea, si intelligit singularia, vel
ergo intelligit ipsa in particulari, vel in universali tantum. Si in
universali, cum talis cognitio sit confusa, sequitur quod habet
imperfectam cognitionem de ipsis. Si vero in particulari, cum ipsa sint
infinita, sequitur quod habet infinitorum scientiam. Sed infinita non
possunt comprehendi, ergo sequitur quod talium singularium non habet
cognitionem. Quod autem infinita non possunt comprehendi probatur,
quoniam quodlibet quod clauditur terminis est finitum; sed quodlibet
quod comprehenditur clauditur terminis; ergo quodlibet quod
comprehenditur est finitum. Et tunc ultra, sed quodlibet quod scitur
comprehenditur, ergo quodlibet quod scitur est finitum. Si ergo
infinitum scitur, sequitur quod infinitum est finitum, quod est
impossibile. Et per consequens habetur quod talium singularium Deus non
habet notitiam. </p>
  <p> [11] Praeterea, si Deus intelligit
singularia, aut per receptionem intellectionis a talibus singularibus,
aut per hoc quod sua essentia est similitudo talium singularium. Non
primo modo, quia tunc Deus non esset sua intellectio, quod repugnat
secundae conclusioni; et similiter, eius intellectus vilesceret, cum
perficeretur per aliquid se ipso imperfectius. Nec secundo modo, quia
cum Deus sit quidditas subsistens, quia non est quasi unum individuum,
sed est quid participans totam rationem suae quidditatis, et est
eminenter omnis quidditas, sequitur quod non est exemplar nisi
quidditatum universalium. Et per consequens non est similitudo
individualium rationum. Quare Deus nullam habet notitiam talium
singularium. Et ista ratio sumitur a <ref>Commentatore in suo tractatu <em>De Somno et Vigilia</em></ref>, ubi sic dicit:
<cit><quote>Declaratum est in Prima Philosophia quod intellectus liberatus a
materia intelligit naturas universales. Et impossibile est quod det
intentionem individualem omnino cum non habeat naturam apprehendendi
intentionem particularem. Formae enim universales non individuantur
nisi propter materiam. Et si intelligentiae abstractae comprehenderent
individuum, tunc necessario essent materiales. Et tunc non agerent nisi
secundum contactum.</quote>
<bibl>  Averroes, <em>De somno et vigilia</em>, c. 2, in <em>Aristotelis libri... cum Averrois in eosdem paraphrasibus</em> VI, pars 2 (Venice 1562), f. 34vbK-L.</bibl>
</cit> Quare etc. </p>
  <p> [12] Praeterea, si Deus
intelligit singularia, cum non sit maior ratio de aliquibus quam de
omnibus, sequitur quod Deus intelligit omnia singularia; sed hoc
consequens est impossibile; ergo et antecedens. Cuius consequentis
impossibilitas sic probatur: si Deus intelligit omnia singularia,
sequitur quod intelligit omnes partes continui distincte; sed hoc est
impossibile; ergo etc. Probatur, nam tunc divisio continui esset
evacuata, et per consequens continuum esset compositum ex
indivisibilibus. Quod autem divisio continui esset evacuata probo, nam
signato aliquo continuo, vel videt omnes partes proportionales vel non.
Si sic, sequitur quod divisio talis est evacuata. Si non, sequitur quod
non omnia singularia videt, cum non videat omnes partes proportionales
istius continui. Quare propositum. </p>
  <p> [13] Praeterea, si Deus
intelligit omnia singularia, cum ex talibus proveniat ratio numeralis,
sequitur quod non esset processus in infinitum in numeris, quod videtur
impossibile, nam in quocumque est dare maximum, in eo non est processus
in infinitum; sed dato quod Deus intelligat omnes numeros, ibi est dare
maximum, et per consequens ibi non est processus in infinitum.
Consequentia istius probationis et maior patent. Probo minorem, nam
signo numerum quem Deus intelligit: aut est dandus numerus maior, aut
non. Si non, ergo ille est maximus. Si sic, et cum illum non
intelligat, sequitur quod non omnia singularia intelligit. Si dicatur
quod illumintelligit, consimiliter quaeram de illo, vel dandus est
maior vel non? Et sic, vel erit processus in infinitum inquirendo, vel
est dandum alterum illorum, videlicet quod sit maximus numerus ultra
quem non est processus, vel quod Deus tales non intelligat; sed primum
est impossibile; ergo secundum est dandum. </p>
  <p> [14] Praeterea,
si Deus intelligit corruptibilia, aut intelligit ea quando non sunt,
aut non. Si non, sequitur quod non cognosceret ipsa non esse; et cum
ipsa non esse sit aliquod intelligibile, sequitur quod non intelligit
omnia intelligibilia. Si intelligit ipsa non esse quando non sunt,
sicut esse quando sunt, quaero numquid eadem intellectione, vel
pluribus? Si eadem, sequitur quod respectu contradictoriorum haberet
idem iudicium, cum semper sit eadem intellectio. Si pluribus, sequitur
quod Deus non est simplex, quod videtur falsum. </p>
  <p> [15]
Multae aliae rationes possunt pro parte istorum fieri, quas brevitatis
causa dimitto. Nam istae sunt efficaciores rationes quas habent. Ex
quibus apparet quod intentio Philosophi et sui Commentatoris fuit quod
Deus nullatenus habet corruptibilium cognitionem. </p>
    </div>
  </div>
  <div>
  <head><strong> <supplied>PARS SECUNDA</supplied> </strong></head>
    <div>
  <head> <supplied>Contra opinionem Aristotelis et Averrois</supplied> </head>
  <p>
[16] Contra tamen istum errorem diversi doctores diversimode arguunt,
quorum rationes singulas repetere nimium foret prolixum. Tamen intendo
aliquas efficaciores adducere quarum conclusio rationabilis est et
vera, et per consequens opposita falsa. Arguo igitur primo sic: Deus se
ipsum perfectissime cognoscit, ergo cognoscit se secundum omnes suas
condiciones intrinsecas et extrinsecas. Consequentia ista patet, quia
ex opposito sequitur oppositum, quoniam si non se cognosceret secundum
omnes suas condiciones intrinsecas et extrinsecas, non se cognosceret
quante est cognoscibilis, et per consequens se non perfectissime
cognosceret. Tunc ultra, Deus cognoscit se ipsum secundum omnes suas
condiciones intrinsecas et extrinsecas; sed condicio sua est quod sit
finis omnium rerum; ergo cognoscit se esse finem omnium rerum. Sed
impossibile est ipsum se cognoscere esse finem talis vel talis rei nisi
cognoscat illam rem particulariter et distincte, quia aliter eius
cognitio esset tantummodo universalis et confusa. Et per consequens
habet distinctam notitiam omnium rerum, quod est propositum. </p>
  <p>
[17] Praeterea, quandocumque aliqui effectus, tam ex parte activi
naturaliter quam passivi, simpliciter sunt indifferentes ad primo vel
secundo vel tertio produci, si unus illorum ante alium producitur, hoc
non provenit ex parte activi naturaliter, sed per aliud determinatur ad
sic producendum. Vel ergo illud est naturaliter activum vel libere
productivum. Si primo modo, remanet eadem difficultas quae prius. Si
secundo modo, tunc sic: cum nihil aliud videatur magis tale activum
naturaliter determinare quam agens universale, sequitur quod agens
universale libere determinat tale activum naturaliter ad primo vel
secundo talem vel talem effectum producere; sed omne concurrens libere
ad aliquid concurrit cognitive ad illud; ergo sequitur quod Deus
cognoscit tale singulare et corruptibile. Et cum non sit maior ratio de
uno quam de alio, sequitur quod omnia talia cognoscit. Et primum
assumptum patet, quia agens naturale agit secundum ultimum sui posse.
Et per consequens, cum non sit magis in potentia unius quam respectu
alterius, non videtur ratio quare simul non produceret omnes tales
effectus, quod est propositum. </p>
  <p> [18] Praeterea, cognitis
causis intrinsecis et extrinsecis alicuius rei singularis, cognoscitur
illa res singularis, ut patet per ipsummet <ref>Philosophum, primo<em> Physicorum</em></ref>:<a href="#_ftn4" name="_ftnref4">{4}</a>
<cit>
  <quote>tunc arbitramur unumquodque cognoscere,</quote>
  <bibl>Aristoteles, <em>Physica</em> I, c. 1 (AL VII.1, p. 7, ll. 5-6).</bibl>
</cit> et cetera; sed materia et
forma sunt causae intrinsecae compositi, et agens particulare et
universale sunt causae extrinsecae talis compositi; ergo his cognitis
cognoscitur illud singulare. Cum igitur Deus cognoscat quicquid
causaliter continet et virtualiter, et tam materiam quam formam
continet virtualiter, et similiter agens particulare causaliter, quia
non agit nisi in virtute primi, sequitur quod Deus distincte cognoscit
illud singulare, et qua ratione unum eadem ratione et cetera. </p>
  <p>
[19] Praeterea, si Deus habet aliquam notitiam quae ex sua ratione
dicit minorem perfectionem, a fortiori habet notitiam perfectiorem; sed
notitia singularis perfectior est quam sit notitia universalis; ergo si
ab istis philosophis attribuitur Deo notitia universalis, a fortiori
debet sibi attribui notitia rei singularis. Consequentia patet.
Probatur minor: quaelibet notitia quae attingit rem secundum quod est,
perfectior est quam sit notitia non sic attingens; sed notitia rei
singularis attingit rem secundum quod est, non autem notitia
universalis, quia universalia non sunt aliquid praeter singularia, ut
vult ipsemet <ref>Philosophus, septimo <em>Metaphysicae</em></ref>,<a href="#_ftn5" name="_ftnref5">{5}</a>
contra Platonem, dicens quod 
    <cit>
      <quote>quid est, non est nisi per esse
individuorum</quote>
      <bibl>Fortasse Aristoteles, <em>Metaphysica</em> VII, c. 13.</bibl>
    </cit>; 
    ergo apparet quod notitia universalis non est immediate
ad esse individui, sed potius ad signum rem singularem communiter
designans. Quare propositum. </p>
  <p> [20] Praeterea, aliqua res
singularis contingenter causatur, ergo prima causa contingenter agit
illam. Antecedens patet de actibus nostrae voluntatis, quos etiam ipse
Philosophus concedit contingenter causari. Sed consequentiam probo:
quaelibet causa secunda causat in quantum movetur a prima; si ergo
prima necessario movet, quaelibet alia necessario movetur, et per
consequens quodlibet necessario causatur. Ergo si aliqua causa
contingenter movet, et prima contingenter movebit, quia non causat
causa secunda nisi in virtute primae, in quantum movetur ab ipsa. Et
tunc ultra, prima causa contingenter agit, ergo voluntarie. Et per
consequens cognitive, et ita cognoscit rem singularem aliam a se. Et
non est maior ratio de una quam de reliqua. Quare propositum. </p>
  <p>
[21] Praeterea, impossibile est cognoscere perfecte aliquod genus nisi
cognoscantur suae differentiae et similiter passiones; sed Deus
perfecte cognoscendo se ipsum, cognoscit ens; ergo Deus cognoscendo se
ipsum, cognoscit passiones entis; ergo cognoscit singularia. Probo
consequentiam, nam passiones entis sunt universalae et singularae. Si
dicatur, <mentioned>hoc verum est de singulari prout est quidam terminus
communis, non autem prout est quoddam individuum materialiter
demonstratum</mentioned>, contra: tunc sequitur quod cognitio Dei est confusa.
Probo consequentiam, nam tunc Deus cognosceret singulare esse, nullum
tamen singulare cognosceret esse, sicut nunc scio aliquem hominem esse
Sortem, nullum tamen hominem scio esse Sortem; sed constat quod sic
cognoscere est confuse cognoscere; quare propositum. </p>
  <p> [22]
Praeterea, in quibuscumque potentiis essentialiter ordinatis, quicquid
potest inferior, potest superior modo perfectiori; sed virtus
cognoscitiva hominis essentialiter subordinatur virtuti cognoscitivae
Dei; ergo quicquid potest virtus cognoscitiva hominis, potest virtus
cognoscitiva Dei. Sed virtus cognoscitiva hominis pervenit ad notitiam
rei singularis; ergo a fortiori, modo perfectiori cognoscit illud idem
virtus cognoscitiva Dei. Nam stultius nihil dici potest quam quod
homines plura sciant quam ipse Deus, cum omnes naturali instinctu sine
quacumque legis informatione Deum clament pro iudice in rebus occultis.
</p>
  <p> [23] Sed licet istae rationes sint rationabiles et multum
probabiles, non tamen convincerent oppositum tenere volentes. Ideo nec
propter rationes philosophorum adductas infidelis efficeretur nec
propter istas cogeretur fidem tenere. Ideo dico quod pro statu viae non
est nobis convincenti ratione demonstrabile quod Deus sit futurorum
contingentium praescius, sed hoc est firma fide tenendum, ut patet per
dicta sacri canonis et sanctorum quorum allegationes, causa brevitatis,
dimitto, cum hoc etiam nulli dubium sit Christiano. </p>
  
  <h3 align="center"> <supplied>Ad rationes Aristotelis et Averrois</supplied> </h3>
  <p>
[24: -8] Ad rationes igitur adductas pro confirmatione illius erroris
respondeo: Ad primam, cum dicitur quod <quote>nulla notitia quae dicit
imperfectionem est Deo attribuenda,</quote> concedo. Et cum dicitur quod
<quote>talis est singularium et universalium cognitio,</quote> hic dico pro materia
argumenti quod cognitio quandoque est mensura sui obiecti, quandoque
mensuratur ab obiecto. Ubi autem cognitio mensuratur ab obiecto, verum
est quod semper denotat obiectum causare talem notitiam, et sic
imperfectionem diceret quod Deus taliter cognosceret. Sed non sic est.
Sed Deus cognoscit se ipso non per cognitionem aliquam ab obiecto
receptam, et ideo sic suus intellectus non vilescit. Et per idem patet
ad confirmationem. </p>
  <p> [25: -9] Ad secundum, cum dicitur quod
<quote>omnis intellectio dependet ab eo cuius est intellectio,</quote> patet quod
istud est falsum. Ad probationem, cum dicitur quod <quote>sunt relativa de
tertio modo relativorum,</quote> et per consequens, cum <quote>intelligibile se
habeat per modum mensurae et intellectio per modum mensurati,</quote> videtur
quod intellectio dependeat ab intelligibili, hic dico breviter quod
licet in creaturis ita sit, tamen opposito modo est in divinis
imaginandum, ibi namque intellectio Dei mensurat esse intelligibile
creaturae. Quare propositum. </p>
  <p> [26: -10] Ad tertium, cum
quaeritur si Deus intelligit singularia <quote>vel in particulari, vel in
universali,</quote> dico breviter quod particulariter et distincte. Et cum
infertur quod tunc Deus cognosceret infinita, concedo. Et cum dicitur
quod tunc infinita essent finita pro eo quod comprehenduntur, dico quod
ista consequentia non valet. Unde inter quacumque duo instantia sunt
infinita intermedia, et similiter inter quascumque lineas infinitae
superficies sunt intermediae, et tamen non sequitur quod tales
categoricae sumptae sint finitae. Sic igitur dico quod ille modus
arguendi non valet et in materia deficit, ubi maxime comprehendens est
intensive immensum. Quare propositum. </p>
  <p> [27: -11] Ad
quartum, cum quaeritur <quote>si Deus intelligit singularia, aut per
receptionem intellectionis talium singularium, aut propter hoc quod est
talium singularium similitudo,</quote> dico breviter quod secundo modo. Et cum
dicitur quod non, quia <quote>non est nisi exemplar quidditatum
universalium,</quote> hoc ego nego&#8212;immo dico quod est omnium tam universalium
quam individualium rationum, secundum quod in <strong>praecedenti articulo</strong> extitit declaratum. </p>
  <p>
[28: -12] Ad quintum, cum dicitur quod tunc Deus <quote>intelligeret omnes
partes continui,</quote> concedo. Et cum dicitur quod <quote>tunc divisio continui
esset evacuata,</quote> hic dico quod esse evacuatum potest intelligi
dupliciter: aut ita quod quaelibet sit visa, aut ita quod sic partes
sunt visae quod ipsis signatis non esset assignare plures. Si primo
modo intelligatur, concedo tunc quod continuum est evacuatum. Si
secundo modo, dico quod non, quia quaecumque pars signetur, illa est in
infinitum divisibilis, quaelibet tamen est visa a Deo. Unde non
potestis aliquam assignare, quoniam Deus videat ipsam. </p>
  <p>
[29: -13] Ad sextum, cum arguitur de numeris quod esset dandus maximus
numerus, et per consequens non esset processus in infinitum in numeris,
et tamen imaginatio oppositum sapit, hic dico breviter quod, si numerus
ille signetur, aut signatur categorice aut sincategorematice. Si primo
modo, absque dubio nullus est maior numerus quam sit ille totus quem
Deus videt. Si vero secundo modo, concedo quod est processus in
infinitum, non a numero quem Deus scit ad aliquem numerum quem Deus non
scit, sed quocumque numero quem Deus intelligit assignato, ab illo est
in infinitum processus respectu illius quem Deus novit. Et ita dico
quod, sicut videt quamlibet partem divisibilem continui, ita videt
consequenter numerum consurgentem ex talium partium numeratione. Quare
propositum. </p>
  <p> [30: -14] Ad septimum, cum quaeritur qualiter
Deus intelligit corruptibilia, vel unica vel pluribus intellectionibus,
dico breviter quod unica. Et cum dicitur quod tunc semper haberet idem
iudicium de re, hic dico quod identitas iudicii potest comparari vel a
parte intellectionis, vel a parte intellecti. Primo modo, idem est
semper iudicium. Secundo vero modo non, nam ex non esse rei
corruptibilis, idem iudicium realiter quod erat respectu existentiae
rei, nunc est respectu non existentiae eiusdem, propter mutationem
factam in re extra. Et sic apparet quid est ad argumenta dicendum. </p>
    </div>
  </div>
  <div>
    <head><supplied>PARS TERTIA</supplied></head>
    <div>
  <head> <supplied>Opiniones doctorum theologicae facultatis</supplied> </head>
  <p>
[31] Nunc vero procedendum est ad declarationem praemissi articuli
secundum vias doctorum theologicae facultatis. Pro quo exequendo sic
procedam: primo, recitabo opinionem Domini Petri Aureoli cum suis
coloribus et motivis, adducendo obiectiones ad opinionis notitiam
pleniorem. Secundo, imaginationem Magistri Iohannis de Ripa viis
similibus recitabo. Et tertio, imaginationem Doctoris Subtilis sub
certis conclusionibus explicabo. </p>
    </div>
    <div>
  <head> <supplied>Opinio Petri Aureoli</supplied> </head>
  <p>
[32] Pro primae igitur opinionis declaratione, tredecim declarabo
conclusiones praefati doctoris imaginationem plenarie continentes.
Quarum <strong>prima</strong><!--<a href="#_ftn6" name="_ftnref6">{6}</a>-->
sit ista: divina essentia non cognoscit futura contingentia per hoc
quod clare conspicit determinationem propriae voluntatis. Ista
conclusio declaratur: aliqui fuerunt imaginati quod divina essentia
indifferenter offerebat intellectui divino existentiam vel non
existentiam futuri contingentis, sed postmodum voluntas divina
determinabat existentiam futuri contingentis, et consequenter divinus
intuitus ferebatur supra suam voluntatem in qua, perspiciens
determinationem futuri contingentis, distincte cognoscebat tale
futurum. Et ista videtur fuisse opinio Doctoris Subtilis, cuius
oppositum iste doctor imaginatur. </p>
  <p> [33] Ista igitur
conclusione sic declarata, probatur ad mentem suam: quaelibet cognitio
alicuius rei vel est ipsius rei in se ipsa, vel per suam causam, vel
per suum effectum; sed determinatio divinae voluntatis non se habet
respectu cuiuslibet futuri contingentis ut ipsius causa, nec ut ipsius
effectus, nec ut ipsius existentia; ergo sequitur quod per cognitionem
divinae voluntatis determinationis non habet divina essentia notitiam
futuri contingentis. Consequentia et maior patent. Minorem probo: quod
non se habeat per modum effectus vel existentiae talis futuri, clarum
est. Quod non per modum causae probatur, quoniam si per determinationem
divinae voluntatis quodlibet eveniret, sequitur quod actus voluntatis
inseparabiliter deformis proveniret a tali determinatione, et per
consequens ita vere Deus esset peccator, sicut quaelibet talis creatura
eliciens talem actum peccati, quod videtur absurdum. Et per consequens
propositum. </p>
  <p> [34] Sed forsan huic argumento instatur
tripliciter: (1) primo, quod non sequitur quod hoc non sit propter
determinationem divinae voluntatis, quia licet Deus non determinet
voluntatem ad peccandum, tamen [118ra] permittit eam peccare, et ita
quasi negative cognoscit tale futurum. (2) Secundo, diceretur quod esto
quod Deus non determinet voluntatem ad deformitatem, tamen ipsam
determinat ad actum positivum. (3) Tertio, diceretur quod Deus
proposuit aliquibus se suam gratiam daturum et ideo aliquibus non, et
ideo cognoscendo istud propositum cognoscit peccatum, et totum hoc
videtur quaedam divinae voluntatis determinatio. </p>
  <p> [35] (~1)
Contra primum arguitur sic: Illud quo posito vel non posito remanet
effectus aeque indeterminatus ad evenire vel non evenire, non inducit
certitudinem aliquam cognoscendi; sed permissio divinae voluntatis est
talis quod, ipsa posita vel non posita, adhuc voluntas creata est
indeterminata ad productionem actus demeritorii; ergo per talem
permissionem non cognoscet divinus intellectus peccatum voluntatis
futurum. Consequentia et maior patent, et minor probatur, nam quaero
numquid permissio sit aliquod velle vel nolle? Si sic, habetur primum
propositum, quod Deus vult illud peccatum. Si non sit velle nec nolle,
aeque voluntas creata est indifferens acsi per imaginationem nihil ipsa
produceret vel esset postmodum productura; sed si nihil talis voluntas
deformiter eliceret, Deus nesciret ipsam deformiter operari; ergo nec
modo per huiusmodi permissionem, quod est propositum. </p>
  <p> [36]
(~2) Contra secundum arguitur: quandocumque aliqua sic se habent quod
sunt simul et inseparabiliter, impossibile est aliquid esse causam
unius et non alterius; sed actus odiendi Deum et ipsa deformitas sunt
sic annexa quod impossibile est unum ab altero separari; ergo si quid
est causa unius, est et alterius consequenter. Consequentia et maior
patent, et minor ex hoc quoniam talia numquam possunt bene fieri. Nec
valet si dicatur quod Deus non intendit deformitatem, quia nec etiam
creatura peccans intendit deformitatem, sed potius delectationem, nam
secundum doctores sanctos communiter, nemo ad malum aspiciens aliquod
operatur. Et per consequens si voluntas non intendendo ad deformitatem
peccat per hoc quod talem actum elicit, ergo similiter esset de Deo,
quod esset falsum. </p>
  <p> [37] (~3) Contra tertium arguitur sic,
videlicet per hoc quod Deus videt suum propositum per quod statuit
aliquibus dare gratiam et aliquibus non, arguitur sic: nam multi
praesciti habuerunt gratiam et multi praedestinati peccatum; ergo illa
non videtur sufficiens ratio. Si dicatur quod istud intelligitur de
gratia consummata, hoc non valet, quia dato quod statuerit sibi dare
gratiam consummatam, per hoc non redditur ratio unde cognoscit istum
fuisse peccatorem. Ex quibus manifeste sequitur [118rb] quod ratio
probans conclusionem est solide fundata. </p>
  <p> [38] <strong>Secunda conclusio</strong><!--<a href="#_ftn7" name="_ftnref7">{7}</a>-->
est haec: divina essentia non cognoscit futura contingentia per hoc
quod sua voluntas praeacceptat contradictionis alteram partem. Ista
conclusio sequitur ex praemissa, cum determinatio nihil aliud quam
praeacceptatio videatur. Et potest breviter sic probari: illud quod non
cadit sub divina acceptatione non habet quod sit cognoscibile per
divinam acceptationem; sed peccatum creatae voluntatis non cadit sub
divina acceptatione; ergo nec est cognoscibile per divinam
acceptationem. Consequentia et maior patent, et minor est satis
declarata superius, et patet per <ref>Psalmistam</ref> dicentem:<a href="#_ftn8" name="_ftnref8">{8}</a> 
    <cit>
      <quote ana="#ps44_8">Dilexisti iustitiam et odisti iniquitatem.</quote>
      <bibl>Psalmus 44.8.</bibl>
    </cit> 
    Quare propositum. </p>
  <p>
[39] Praeterea, nihil prius recipit aliquid a suo posteriori; sed
divina essentia ut sic prior est ipsa voluntate; ergo nihil recipit a
divina voluntate. Et per consequens, cum ipsa acceptatio proveniat a
voluntate, sequitur quod essentia non recipit a voluntate vel ab eius
acceptatione ut cognoscat aliquid, aliter a suo posteriori reciperet
aliquid perfectionis, quod non est verum. </p>
  <p> [40] <strong>Tertia conclusio</strong><!--<a href="#_ftn9" name="_ftnref9">{9}</a>-->
est haec: divina essentia non est futurorum praescientia per idearum
repraesentationem quam habet de terminis simplicibus omnium futurorum.
Verbi gratia pro intellectu conclusionis, divina essentia repraesentat
certum futurum ut ipsius ratio idealis, et similiter aliud. Nunc autem
vult conclusio quod non ex hoc quod est talis vel talis repraesentativa
habetur cognitio certitudinalis quod hoc futurum contingens erit in A
instanti vel in B. Ista conclusio sic intellecta probatur: nulla ratio
abstrahens ab esse et non esse alicuius rei in repraesentando ducit
certitudinaliter intellectum in cognitionem existentiae talis rei; sed
quaelibet ratio idealis simplicis termini abstrahit in repraesentando
ab esse et non esse rei cuius est ratio idealis; ergo nulla talis ducit
certitudinaliter in cognitionem existentiae alicuius rei, et per
consequens conclusio vera. Consequentia et maior patent, et minor
declaratur, nam sive rosa existat in rerum natura sive non, non minus
est repraesentativus rosae conceptus eiusdem. Cum igitur divina
essentia in tali ratione se habeat per modum cuiusdam conceptus et
similitudinis, sequitur quod sic se habebit quod sive res existat sive
non, non minus erit talis rei repraesentativa. Et per consequens per
hoc numquam haberet certitudinaliter cognitionem de existentia rei,
quod est propositum. </p>
  <p> [41] Praeterea, sicut Deus in
repraesentando abstrahit ab omni modo situali, ita abstrahit ab omni
mensura temporali; sed ad hoc quod repraesentet existentiam alicuius
rei, non requiritur quod repraesentet illud hic vel ibi, quia sic
materialiter repraesentaret; ergo nec requiritur [118va] quod
repraesentet ipsam rei existentiam in tali tempore vel in tali, quia si
nullum tempus esset, non minus repraesentaret existentiam talis rei.
Cum igitur existentia rei temporalis requirit tempus, sequitur quod per
hoc quod Deus ut idea sibi repraesentat talem rem corruptibilem vel
temporalem, non habet cognitionem certitudinalem quod talis res
existat. Confirmatur ratio, nam sequitur, <mentioned>Sortes est vel erit, ergo in
tempore vel in instanti</mentioned>, ergo quod non ducit in cognitionem ad Sortis
existentiam pro A vel pro B mensuris, non ducit similiter in
cognitionem ad rei futuritionem; sed ratio idealis non ducit in
cognitionem quod Sortes sit in B vel in A; ergo propositum. </p>
  <p> [42] <strong>Quarta conclusio</strong><!--<a href="#_ftn10" name="_ftnref10">{10}</a>-->
est haec: non ex hoc Deus cognoscit futura contingentia quia suae
aeternitati ipsorum existentiae sunt praesentes. Verbi gratia pro
intellectu conclusionis, fuit quorumdam opinio quod omnia erant Deo
praesentia, ita quod aeternitas coassistebat cuilibet rei, tam
praeteritae quam futurae, sicut praesenti. Et propter huiusmodi
praesentialitatem, Deus habebat notitiam contingentium futurorum. Cuius
contradictorium ponit ista conclusio, quae sic intellecta taliter
probatur: dato conclusionis contradictorio, sequitur quod quaelibet res
est aeterna; sed hoc est falsum; ergo oppositum conclusionis, et per
consequens conclusio vera. Consequentia probatur, nam quaelibet res
alicui in propria existentia coassistens aeternaliter est aeterna; sed
si Deus cognoscit per huiusmodi praesentiam suae aeternitati res, et
aeternaliter fuerunt, sequitur quod aeternaliter erant praesentes.
Confirmatur, nam non aliter res est praesens Deo nunc quam aeternaliter
fuerit; sed si semper fuisset sibi praesens sicut nunc est, talis res
esset aeterna; ergo nunc de facto est aeterna. Consequentia patet, et
maior per oppositum opinantem, et minor est de se nota. Quare
propositum. </p>
  <p> [43] Praeterea, non magis dat intellectui
divino existentia futuri contingentis ut praesens aeternitati quod
cognoscat illud quam det quando est praesens in propria existentia; sed
tale quando est in propria existentia nihil tribuit divino intellectui
ad sui cognitionem; ergo nec modo ut praesens aeternitati. Consequentia
patet, et maior ex hoc quoniam magis vel eque praesens est aeternitati
res existens quam futura; ergo si praesens nihil facit ad hoc quod Deus
cognoscat illam, nec similiter faciet talis res futura. Et minor
apparet, quia aliter vilesceret intellectus divinus, quod videtur
falsum. Et consequentia patet, quia Deus non posset tale intelligere
sine praesentia antedicta. Quare propositum. </p>
  <p> [44] <strong>Quinta conclusio</strong><!--<a href="#_ftn11" name="_ftnref11">{11}</a>-->
est haec: nulla ratio requiritur tamquam medium cognoscendi ad [118vb]
hoc quod Deus cognoscat certitudinaliter futurorum contingentium
quidditates. Haec conclusio sic probatur: quoniam si aliqua
requireretur, aut requireretur inter potentiam et obiectum, aut inter
potentiam et actum. Non primo modo, quia divina essentia est immediatum
obiectum suae cognitionis, absque alia creatura; aliter si requireretur
talis creatura in qualicumque esse, vilesceret intuitus divine
cognitionis. Nec secundo modo, quia talis ratio vel esset idea vel
determinatio divinae voluntatis; non idea, ut prius apparuit; nec
determinatio similiter. Nec potest dici quod sit aliquid elicitum ab
intellectu divino, quia, ut alias dictum est, secundum imaginationem
istius doctoris, intelligere non est aliquod elicitum in divinis. Quare
propositum. </p>
  <p> [45] <strong>Sexta conclusio</strong><!--<a href="#_ftn12" name="_ftnref12">{12}</a>-->
est haec: divina essentia est eminens similitudo a qua exemplatur
actualitas futuri contingentis. Haec conclusio sic probatur: nullius
est divinitas similitudo in tempore cuius non fuerit aeternaliter
similitudo; sed Deus est cuiuscumque actualitatis futuri contingentis
in tempore similitudo; ergo sequitur quod fuit ipsius aeternaliter
similitudo. Consequentia patet, et maior, aliter Deus inciperet esse
similitudo creaturae, quod falsum est. Et minor apparet de se. Et tunc
ultra, cum igitur divina essentia non sit per voluntatem seu per
determinationem ipsius, quia sic quasi rem arguitive cognosceret, nec
etiam per aliquam similitudinem distinctam, sequitur quod per essentiam
propriam. </p>
  <p> [46] Praeterea, Deus est exemplar et similitudo
cuiuslibet entitatis necessariae sive condicionis necessariae; sed
actualitas futuri contingentis, quando est, est necessaria, ut vult
<cit>
  <ref><name>Philosophus</name></ref>
  <bibl>Cf. Aristoteles, <em>De interpretatione</em>, c. 9: 19a23-24 (AL 2.1, p. 17.2-3).</bibl>
</cit>; 
    ergo est
exemplar et similitudo ipsius. Et per consequens, cum hoc non incipit
esse in tempore, ut prius deductum est, sequitur quod ipsa divina
essentia secundum rationem propriam est similitudo actualitatis futuri
contingentis, quod est propositum. </p>
  <p> [47] <strong>Septima conclusio</strong><!--<a href="#_ftn14" name="_ftnref14">{14}</a>-->
est haec: actualitas futuri contingentis potest habere similitudinem
ipsam certitudinaliter repraesentantem, sive existat simul cum tali
similitudine sive non existat, dum tamen huiusmodi similitudo
repraesentet actualitatem huiusmodi indistanter. Verbi gratia pro
intellectu conclusionis, signo similitudinem quae me nunc repraesentat
legere. Certum est quod talis similitudo sic me repraesentat legere
quod simul ostendit me legere. Nec praecedit talis similitudo lectionem
huiusmodi, nec consequitur, sed simul et indistanter repraesentat
lectionem meam. Unde si talis similitudo maneret in oculo et ego
surgerem de lectione, tunc esset erronea, licet tamen per omnia
aequaliter repraesentaret. Et ratio erroris est quia huiusmodi
similitudo distanter se habet quo ad tempus a suo significato, nam
similitudo est quodammodo praesentialis, et res [119ra] signata est
praeterita, et ideo non se habet indistanter. Dicit ergo conclusio quod
actualitas futuri contingentis potest habere similitudinem quae, sive
sit sive non sit, non minus talis similitudo certitudinaliter
repraesentabit illam actualitatem per hoc quod indistanter se habet ad
id quod repraesentat. </p>
  <p> [48] Ista igitur conclusio sic
declarata probatur: quaelibet res quae potest habere similitudinem
indistantem negative, potest habere similitudinem certitudinalem et non
fallacem; sed actualitas futuri contingentis potest habere
similitudinem indistantem negative; ergo et certitudinalem, et per
consequens conclusio vera. Consequentia patet, et maior per
declarationem. Sed minor probatur, nam similitudo abstrahens a
condicionibus prioritatis, posteritatis, et simultatis est indistans
negative ab eo cuius est similitudo; sed aliqua potest esse huiusmodi
similitudo respectu actualitatis futuri contingentis; ergo propositum.
Declaratur minor, nam similitudo, unde similitudo est, non includit
formaliter simultatem cum suo significato, nec posteritatem, seu
prioritatem, et per consequens potest imaginari similitudo aliqua ab
istis condicionibus totaliter abstrahens; talis autem non esset distans
a suo significato, et per consequens illud certitudinaliter
praesentaret. Probatur ista consequentia, quoniam remota causa,
removetur effectus; sed tota causa quare similitudo est erronea est ex
hoc quod distanter durative se habet a suo significato. Unde si
significatum sit praeteritum vel futurum, et praesentatur ut praesens,
similitudo fallax est. Similiter, si sit praesens, et praesentatur ut
praeteritum vel futurum, similitudo fallax est. Sed si praesentatur ut
indistans, numquam similitudo est fallax, et per consequens similitudo
indistanter suum significatum repraesentans est similitudo
certitudinalis et non fallax. Quare propositum. </p>
  <p> [49] <strong>Octava conclusio</strong><!--<a href="#_ftn15" name="_ftnref15">{15}</a>-->
est haec: sola divinitas potest esse repraesentativa certitudinaliter
actualitatis futuri contingentis&#8212;illud cui soli competit abstractio ab
omni temporis simultate, prioritate, et posteritate, est solum talis
similitudo futuri contingentis; sed sola divinitas est huiusmodi; ergo
conclusio vera. Consequentia patet, et maior, et minor declaratur,
quoniam deitas abstrahit ab omni temporali condicione sive linea
successiva, quia nullum temporale est adaequate simultaneum cum Deo,
nec prius, nec aliquid est sibi futurum, licet sit ab omnibus talibus
indistans negative; nulla vero creatura abstrahit ab istis
condicionibus, ut apparet. Quare propositum [119rb]. </p>
  <p> [50] <strong>Nona conclusio</strong><!--<a href="#_ftn16" name="_ftnref16">{16}</a>-->
est haec: notitia expectativa, rememorativa, et intuitiva sunt notitiae
secundum rationes proprias ex opposito formaliter ab invicem
condivisae. Probatur: illae notitiae sunt oppositae quarum rationes
formales includunt opposita immediate condividentia aliquod commune;
sed rationes formales talium notitiarum includunt formaliter opposita
immediate dividentia tempus; ergo propositum. Consequentia et maior
patent, et minor declaratur, quoniam expectativa est notitia respectu
futuri, rememorativa respectu praeteriti, et intuitiva respectu
praesentis; constat autem quod praeteritum, praesens, et futurum sunt
differentiae oppositae dividentes tempus; ergo et similiter erunt
notitiae praelibatae. Et istud apparet expresse de mente <ref>beati
Augustini, XI o<em>Confessionum</em>, capitulo sexto</ref>, dicentis:
<cit><quote>Longa expectatio futuri est, longa memoria praeteriti est, attentio
vero praesentis est. Et sic mens expectat, attendit, et meminit ut id
quod expectat per id quod attendit transeat in id quod meminit.</quote>
  <bibl>Augustinus, <em>Confessiones</em>, XI, c. 6 (CC 27, p. 214.1013).</bibl>
</cit> Per
hoc apparet quod cum aliquid apprehenditur ut praeteritum, et per modum
memoriae, necesse est ut interveniat successio in modo cognoscendi
quasi obiectum cognitionem praecedat. Et per oppositum est cum
apprehenditur ut futurum per modum notitiae expectativae. Et cum
apprehenditur ut praesens, nulla intervenit prioritas vel posteritas,
sed simultas in modo cognitionis. Quare propositum. </p>
  <p> [51] <strong>Decima conclusio</strong><!--<a href="#_ftn18" name="_ftnref18">{18}</a>-->
est haec: Deus non habet rememorativam de praeterito nec expectativam
notitiam de futuro. Haec conclusio sic probatur: notitia abstrahens ab
omni linea successiva nullo modo est rememorativa vel expectativa; sed
notitia Dei respectu futuri est abstrahens ab omni successione; ergo
nullo modo est rememorativa seu expectativa. Et hoc est quod dicit
scriptura:
    <cit>
      <quote ana="#rom4_17">Novit ea quae sunt tamquam ea quae non sunt,</quote>
      <bibl>Ad Romanos 4.17.</bibl>
    </cit> 
    et Augustinus: 
    <cit>
      <quote source="http://scta.info/resource/adcd-10">Non aliter novit Deus res postquam factae sunt quam antequam fierent.</quote>
      <bibl>Augustinus, <em>De civitate Dei</em>, X, c. 12 (CC 48, p. 287.30-31).</bibl>
    </cit> 
    Quare propositum. </p>
  <p> [52] <strong>Undecima conclusio</strong><!--<a href="#_ftn21" name="_ftnref21">{21}</a>-->
est haec: licet notitia qua Deus cognoscit actualitates futurorum
contingentium non sit proprie intuitiva, memorativa, vel expectativa in
ordine ad ipsa, potest tamen communiter, licet non proprie,
praescientia nuncupari. Prima pars istius conclusionis patet per
praedicta, cum talis notitia non sit annexa lineae successivae. Quod
non sit simultanea patet, quia talis ponit actu futurum contingens. Est
ergo notitia indistanter [119va] se habens, ut prius declaratum est. Et
secunda apparet per communiter loquentes. Unde non debet intelligi quod
sit praescientia in ordine cognoscentis ad cognitum, sed potius quod
unum succedit alteri per comparationem ad unum instans. Per
comparationem vero ad Deum, omnia indistanter se habent, non quidem
affirmative, sed potius negative. </p>
  <p> [53] Sed istud videtur mirabile, quod aliqua indistanter se habeant et tamen non simultanee.<!--<a href="#_ftn22" name="_ftnref22">{22}</a>-->
Pro quo advertendum est quod aliquae sunt actualitates quae possunt
fundare aut terminare relationem negativam importatam per indistantiam,
non tamen relationem positivam importatam per simultatem. Sicut de
facto chimera non distat a tragelapho, et per hoc tamen non habetur
quod sit simul cum eo, sic etiam Deus non est propinquus futuro
contingenti, nec distat ab eo. Et idcirco non repraesentat illud ut
distans nec ut simul coexistens. Et tota ratio est quia unum est
aeternum et aliud temporale. Unde apparet quod ista consequentia nihil
valet, <mentioned>Ista duo non distant durative, ergo sunt simul</mentioned>, propter variam
mensuram utriusque. Quare propositum. </p>
  <p> [54] <strong>Duodecima conclusio</strong><!--<a href="#_ftn23" name="_ftnref23">{23}</a>-->
est haec: notitia quam Deus habet de actualitatibus futurorum
contingentium non dat quod propositio de futuro mere affirmativa vel
mere negativa sit vera vel falsa, immo quamlibet illarum neutram
formaliter derelinquit. Ista conclusio sic probatur: nulla notitia dat
propositioni de futuro veritatem vel falsitatem nisi illa quae tendit
in futurum ut distans per modum notitiae expectativae; sed notitia Dei
non potest esse notitia expectativa; ergo conclusio vera. Consequentia
patet, et minor ex superius declaratis similiter patet. Et maior
declaratur, quoniam notitia quae dat determinationem alicui pro aliquo
instanti debet coassistere illi instanti. Si ergo aliqua notitia dat
determinationem pro instantibus praecedentibus actualitatem
contingentis futuri, sequitur quod talis notitia praecedit actualitatem
futuri contingentis, et per consequens est expectativa. Et ita, cum
Deus non habeat talem notitiam, sequitur propositum. </p>
  <p> [55]
Praeterea, si Dei notitia faceret quod huiusmodi propositiones essent
verae vel falsae, aut hoc faceret ratione obiecti cogniti, aut propter
modum cognoscendi; non propter primum, quia tale obiectum cognitum
nullum instans sibi determinat ut sit verum vel falsum; nec etiam
propter modum cognoscendi, quia talis, ut dictum est, est expectatio,
quae Deo minime potest convenire, ut prius fuit declaratum. Quare
propositum. </p>
  <p> [56] <strong>Decimatertia conclusio</strong><!--<a href="#_ftn24" name="_ftnref24">{24}</a>--> et finalis est haec: <cit>
    <ref>positio Philosophi</ref>
    <bibl>Cf. Aristoteles, <em>De interpretatione</em>, c. 9: 18a26-19b6 (AL 2.1, pp. 15.9-16.9).</bibl>
  </cit>
    [119vb] de veritate propositionum de futuro est conclusio demonstrata,
ut sit sensus quod nulla propositio de futuro contingenti mere
affirmativa vel negativa est vera vel falsa. Unde ad mentem suam,
signatis istis propositionibus, <mentioned>Sortes damnabitur</mentioned> vel <mentioned>Sortes non
damnabitur</mentioned>, nulla istarum est vera nec etiam falsa, licet disiunctiva
ex talibus propositionibus composita sit vera, immo necessaria, et
copulativa sit impossibilis. Haec conclusio sic intellecta probatur,
nam dato conclusionis contradictorio, sit gratia exempli quod ista sit
vera, <mentioned>Sortes damnabitur</mentioned>, tunc arguo sic: omnis propositio
immutabiliter vera est necessaria; sed talis propositio in tali casu
est immutabiliter vera; ergo est necessaria. Consequentia patet et
maior ex hoc quoniam sicut immutabile ad necessarium, ita immutabiliter
ad necessario, nam sicut nomen ad nomen, ita adverbium ad adverbium. Et
per consequens, cum omne immutabile sit necessarium, sequitur quod omne
immutabiliter est necessario. Ergo sequitur quod si aliquid est
immutabiliter verum, quod illud est necessario verum. Et minor
probatur, quoniam si talis propositio esset mutabiliter vera, aut ergo
in instanti in quo est vera potest desinere esse vera, aut in aliquo
praecedenti, vel in aliquo subsequenti; non in illo instanti in quo est
vera, quia omne quod est, dum est, necesse est esse;<!--<a href="#_ftn26" name="_ftnref26">{26}</a> is this a quote ?? -->
nec in praecedenti, quia in quocumque tali est vera, et per consequens
redditur eadem difficultas; nec in subsequenti ante adventum eius ad
existere, quia in quocumque tali est verum dicere quod erit. Et per
consequens talis propositio est inevitabiliter vera. Et si sic,
sequitur quod nullus posset peccatum proprium vitare, cum eventus eius
sit omnino inevitabilis; sed hoc est falsum; quare propositum. </p>
  <p>
[57] Praeterea, illud quod pro aliquo instanti ponitur quod sit verum,
infert quod aeternaliter fuit verum et immutabiliter et necessario
verum; sed propositio de futuro contingenti, si ponatur pro aliquo
instanti vera, infert quod aeternaliter fuit vera; ergo talis
immutabiliter et necessario est vera. Consequentia patet, et maior est
nota ex terminis. Sed probo minorem, nam si nunc est verum quod Sortes
erit, ante hoc fuit ita quod Sortes erit et sic sine fine. Et per
consequens si nunc est verum quod Sortes erit, aeternaliter fuit ita
quod Sortes erit, et per consequens talis propositio est inevitabiliter
vera. Et ita, dato quod tales propositiones essent determinate verae,
frustra esset consilium et negotiatio, cum sine talibus non minus
effectus eveniet. Et ita apparet quod propositiones huiusmodi non
habent veritatem vel falsitatem determinatam, sed sunt propositiones
simpliciter neutrae, quod est propositum. </p>
  <p> [58] Imaginatio
ergo istius [120ra] doctoris consistit in hoc, ut possum perpendere:
quia enim Deus est aeternitas, et per consequens excludens omnem
rationem temporalem, creatura vero quaelibet est temporalis, et per
consequens excludens formaliter rationem entis aeternitatis, ideo
proprie nec est prioritas nec posteritas nec simultas inter Deum et
creaturam. Ideo nec dicitur ab ea durative distare nec simul esse, quia
aut hoc esset per rationem aeternitatis aut per rationem
temporalitatis; non per aliquam illarum, cum neutra sit communis
alteri. Et ideo vere et proprie cognitio Dei attingit actualitatem
creaturae contingenter futurae per quandam indistantiam negativam. Et
ex hoc apparet quod eius cognitio de actualitate futuri contingentis
non facit ut propositio de futuro sit vera vel falsa, sed ipsam
reliquit neutram, cum respectu illius non habeat cognitionem
expectativam, quia tunc distaret a tali futuro. Quod non est verum,
nisi sibi competeret ratio lineae successivae, quod falsum est, quia
rationi aeternitatis repugnat. Et sic apparet quid doctor iste
imaginatur. </p>
    </div>
    <div>
  <head> <supplied>Obiectiones ad opinionem Aureoli et solutiones earum</supplied> </head>
  <p> [59] Contra tamen istam imaginationem, ut veritas clarius appareat, aliquibus rationibus arguitur,<!--<a href="#_ftn27" name="_ftnref27">{27}</a>-->
et primo contra fundamentum imaginationis, quo dicitur quod Deus
cognoscit actualitatem futuri contingentis non ut futuram, nec ut
praesentem, nec ut praeteritam, sed ut indistantem negative. Arguo
igitur primo sic: omnis relatio est necessario inter duo ad minus
quorum unum se habet ut fundamentum et aliud ut terminus; sed
indistantia est quaedam relatio; ergo necessario est inter duo quorum
alterum est fundamentum et alterum est terminus. Cum igitur existentia
futuri contingentis seu eius actualitas non existat, sequitur quod non
potest esse nec fundamentum relationis nec terminus. Et per consequens
inter ipsam futuri contingentis actualitatem et divinam cognitionem
nulla est relatio, nec per consequens aliqua indistantia. Consequentia
patet et maior primo assumpta, et minor apparet, quoniam indistantia
dicit aliquorum existentiam et negationem medii separantis unum ab
alio. Quare propositum. Et confirmatur ratio, quoniam inter ens et non
ens nulla cadit relatio; ergo nec inter Deum et actualitatem futuri
contingentis. Et per consequens nec indistantia, cum sit relatio, cadit
inter Deum et huiusmodi actualitatem, aliter diceretur faciliter quod
ens differret a non ente, quod falsum est. Quare propositum. </p>
  <p>
[60] Praeterea, quandocumque, cum sunt aliqua contraria mediata apta
nata dici de aliquo subiecto, si utrumque illorum negatur ab illo
subiecto, necessario medium inter illa contraria dicitur de tali
subiecto. Ut verbi gratia, album et nigrum sunt apta nata dici de
homine [120rb], inter quae est alius medius color, et ideo signato
aliquo homine qui nec sit albus neque niger, necessario est medio
colore coloratus. Sic igitur patet illa maior. Cum ergo prius et
posterius sunt duo contraria inter quae cadit simultas, et talia sunt
nata dici de omnibus entibus, ergo si de aliquibus non verificatur
prius et posterius, necessario de eisdem verificatur simultas. Et per
consequens, si Deus et actualitas futuri contingentis non se habent sic
quod unum sit prius alio nec posterius, sequitur quod sunt simul. Ergo
contradictionem implicare videtur quod sint aliqua quae nec sint simul
nec unum altero prius vel posterius. Et confirmatur, nam omnis
indistantia inter aliqua est inter ipsa simultas, aliter faciliter
diceretur de quibuscumque quod indistant sed tamen non sunt simul nec
prius nec posterius, quod esset voluntarie dictum. Et per consequens
sequitur, <mentioned>haec duo indistant, ergo sunt simul</mentioned>, quod est propositum. </p>
  <p>
[61] Praeterea, si talis indistantia ponitur negative, ita quod non sit
simultas, sequitur quod aeque Deus indistat ab actualitate alicuius
possibilis sicut etiam ab actualitate futuri contingentis; sed hoc
consequens est falsum; ergo et antecedens. Cuius falsitas sic probatur:
quia tunc ita quodlibet possibile eveniret sicut futurum contingens,
cum Deus ita indistat uni sicut alteri. Unde non videretur ratio quare
magis unum quam aliud eveniret. Et consequentia probatur, quia quaero
numquid Deus distat ab actualitate possibilis vel non? Si non, habetur
propositum quod indistat ab eo. Si sic, cum igitur quaelibet actualitas
futuri contingentis sit possibilis, sequitur quod a qualibet tali
distaret, quod est contra fundamentum imaginationis. Quare propositum. </p>
  <p>
[62] Praeterea, si actualitates possibilium et actualitates futurorum
non aequaliter indistarent, quaero unde provenit ista inaequalitatis
diversitas, aut ex parte divinitatis, aut ex parte talium creabilium
actualitatum? Non primo modo, quia divinitas ipsa aeque et uniformiter
est causa exemplaris et similitudo tam possibilium quam futurorum; ergo
huiusmodi diversitas inde non provenit. Nec secundo modo, videlicet ex
parte creaturarum, quia tales actualitates possibilium et futurorum
aequaliter sunt non existentia, quia ita pluvia quae erit in mense
sequenti est non-ens sicut pluvia quae potest esse et numquam erit;
ergo ista diversitas non videtur quod proveniat ex huiusmodi
actualitatibus. Et per consequens ita est indistans uni sicut alteri.
Quare per huiusmodi indistantiam non [120va] plus cognoscit aliqua fore
possibilia quam futura. Quare talis indistantia impertinens proposito
videtur. </p>
  <p> [63: -59] Ad istas rationes iuxta praefati doctoris imaginationem per ordinem respondeo.<!--<a href="#_ftn28" name="_ftnref28">{28}</a>-->
Et primo ad primam, cum pro fundamento sumitur quod relatio est
necessario inter terminos positivos, et indistantia videtur quaedam
negativa relatio, ideo oporteret quod esset inter terminos positivos;
nunc autem actualitas futuri contingentis nihil est; quare nec potest
esse inter ipsam et divinam cognitionem indistantia talis: hic dico pro
materia argumenti quod actualitates quaedam possunt fundare relationem
negativam quae tamen non possunt fundare positivam relationem. Unde
inter ens et non-ens actualiter existens potest fundari relatio
negativa. Nunc autem, licet hoc sit verum de relatione affirmativa quae
non potest esse nisi inter terminos positivos, non tamen de negativa,
ut verbi gratia, sicut in <strong>praecedente lectione</strong> dictum
est, chimera indistat a tragelapho, et tamen non sunt simul. Et ideo
apparet quod simultas non solum includit indistantiam, sed etiam ponit
extremorum positionem. Et ideo omnis simultas est indistantia, sed non
e converso. </p>
  <p> [64] Unde ulterius advertendum est de
relatione quod quaedam est realis et quaedam rationis. Licet ergo ita
sit quod relatio realis praeexigat positionem extremorum realium, non
tamen hoc exigit relatio rationis cui sufficit realis positio alterius
extremi, cuiusmodi est in proposito. Quare ratio non concludit. </p>
  <p>
[65: -60] Ad secundum, cum dicitur de contrariis mediatis quae si
negantur ab aliquo necessario praedicatur de ipso medium inter illa
contraria, hic dico pro materia argumenti quod ad hoc quod tale medium
dicatur de aliquo tria requiruntur: primo, constantia subiecti;
secundo, aptitudo susceptiva ad tale medium; et tertio, negatio
utriusque extremi a tali susceptivo. Verbi gratia, ad hoc quod Sortes
sit medio colore coloratus, requiritur quod Sortes sit; secundo quod
sit aptus natus suscipere talem colorem; tertio quod nec sit albus nec
niger. Et ita est verum universaliter in omnibus. Nunc autem ad
propositum, licet de Deo et actualitate futuri contingentis verificetur
quod non se habent secundum prius et posterius, non tamen verificantur
aliae duae condiciones, videlicet constantia subiecti, videlicet quod
quodlibet illorum sit. Nec etiam secunda condicio valet, quod talia
sint apta nata ad aliquam simultatem. Nunc autem Deus et talis
actualitas non sunt apta nata ad simultatem temporalem, quia Deus
abstrahit ab omni condicione temporali. Nec etiam [120vb] ad simultatem
temporalem aeternam, quia creaturae tali non convenit huiusmodi ratio.
Ergo non oportet quod si extrema negantur ab aliquo, quod eo ipso
medium dicatur de ipso, sicut non sequitur, <mentioned>Angelus non est albus nec
est niger, ergo est medio colore coloratus</mentioned>. </p>
  <p> [66] Et cum
dicitur quasi confirmatorie quod omnis indistantia est simultas, istud
negatur, sed potius est e converso verum. Ideo fallacia consequentis
est sic arguere: <mentioned>Hec indistant, ergo sunt simul</mentioned>, sed potius e
converso est bona: <mentioned>Hec sunt simul, ergo indistant</mentioned>. Et sic apparet
quod ratio contra imaginantem parum concludit. </p>
  <p> [67: -61]
Ad tertium, cum dicitur quod si talis indistantia sit mere negativa,
ita Deus indistat a possibili sicut a futuro, et per hoc ita tale
possibile eveniet sicut futurum, hic dico breviter quod licet Deus
uniformiter repraesentet tam possibilia quam futura in quantum omnia
sunt possibilia, non tamen in quantum existentia in A instanti vel in B
similiter repraesentat. Unde gratia exempli, signo rem nunc existentem,
puta A. Dico secundum imaginationem istius doctoris quod licet Deus
aeternaliter repraesentaverit actualitatem in A ut existentem, non
tamen sic repraesentavit actualitatem possibilis mere ut existentem. Et
ideo non dicitur respectu possibilis sua cognitio nec distans nec
indistans eo quod tali possibili nulla existentia correspondet. Et si
dicatur quod secundum hoc esse cuiuslibet rei venturae est Deo
praesens, dico quod non sequitur, sed bene sequitur quod est indistans
ipse Deus a quolibet tali, et hoc verum est secundum eum. </p>
  <p>
[68: -62] Ad quartum, cum dicitur <quote>unde provenit ista inequalitatis
diversitas?</quote> dico breviter quod non ex parte Dei, sed ex parte talium
repraesentatorum, quorum unum repraesentatur ut existens et aliud non.
Unde quamvis ex parte ipsorum non sit diversitas in possibilitate vel
in non actualiter existere pro isto instanti, quia nullum illorum est
pro isto instanti, et tamen quodlibet illorum est possibile, et ideo in
hoc non est differentia, tamen in hoc apparet diversitas: quia una est
talis ratio et alia talis, ideo habet quod una repraesentetur ut
existens et alia non. Et ex hoc apparet quod Deus aliter est similitudo
unius et aliter alterius, et per hoc cognoscit unum esse tantum
possibile et aliud non, sicut repraesentativum, si quod esset hominis
et asini repraesentaret ambo, et tamen asinum ut asinum, et hominem ut
hominem, per hoc quod homo et asinus sunt diversa. Unde eo ipso quod
poneretur asinus existere pro A instanti, mox haberet quod Deus pro
illo [121ra] instanti repraesentaret asinum existere, quamvis non
repraesentaret hominem actualiter existere pro illo instanti sine Dei
mutatione, sed praecise propter mutationem factam in re que nunc est
pro isto instanti. Et sic apparet quomodo Deus immutabiliter et
infallibiliter cognoscit futura contingentia. </p>
  <p> [69: -54] <strong>Contra duodecimam conclusionem</strong>,
quae dicit quod Dei cognitio respectu actualitatis futuri contingentis
non dat quod propositio de futuro contingenti sit vera vel falsa, immo
relinquit ipsam neutram, arguitur multipliciter.<!--<a href="#_ftn29" name="_ftnref29">{29}</a>-->
Et primo sic: quaelibet prophetia dicta de Christo et a Christo fuit
vera; scimus ergo, ante adventum Christi, certum est, quod ista fuit
prophetia de Christo: 
    <cit>
      <quote ana="#is7_14">Ecce
virgo concipiet et pariet filium,</quote>
      <bibl>Isaias 7.14.</bibl>
    </cit> 
    et ista pro tunc erat de futuro
contingenti; ergo erat vera. Si non, tunc propheta non dixisset verum.
Consimiliter, ante negationem Petri, Christus dixit sibi quod negaret
ipsum. Vel ergo dixit verum vel non. Si sic, habetur propositum. Si
non, sequitur quod talis propositio dicta a Christo non erat vera.
Similiter apparet de annuntiatione passionis propriae apostolis, quando
dixit:
    <cit>
      <quote ana="#mt26_2">Scitis post biduum
pasca fiet et filius hominis tradetur.</quote>
      <bibl>Mattheus 26.2.</bibl>
    </cit> 
    Unde si tales propositiones non
sunt verae, sequitur quod a fortiori nulla prophetia fuit vera in eo
quod prophetia, quod tamen videtur contrarium, cum Ecclesia tales
asserat esse veras. </p>
  <p> [70] Praeterea, data ista
propositione, sequitur quod nulla est differentia inter prophetas
mendaces et veraces. Consequens est expresse contra scripturam, ut
patet Deuteronomio XVIII, ubi Moyses ostendit populo differentiam,
dicens: 
    <cit>
  <quote ana="#deut18_22">Habebis signum quod
si qua propheta dixerit et non evenient, haec Dominus locutus non est.</quote>
  <bibl>Deuteronomium 18.22</bibl>
</cit>
Et consequentia patet, nam dicat verus propheta, <mentioned>Sortes salvabitur</mentioned>,
et falsus, <mentioned>Sortes dampnabitur</mentioned>. Constat quod ex hoc non plus est unus
verus quam alius, quia neuter dicit verum nec similiter falsum, et per
consequens non videtur motivum unde unus possit plus unus verum quam
alius dicere, quod tamen oppositum, ut dictum est, tenet in scriptura. </p>
  <p>
[71] Praeterea, omnis propositio fidei est determinate vera; sed
articulus fidei est quod resurrectio erit, et hoc est de futuro
contingenti; ergo est determinate vera et non nisi ab intellectu
divino; ergo propositum. Vel si non esset determinate vera nec etiam
falsa, sequeretur quod proposita tali propositione, <mentioned>Dies iudicii
erit</mentioned>, tamen non habet ipsam negare nec concedere similiter, cum nec
sit vera nec falsa, sed potest esse quod haberet ipsam dubitare. Et sic
per consequens quilibet fidelis esset infidelis, cum dubitaret
articulum fidei, nam 
    <ref><title>extra</title>, De fide, De haereticis</ref> dicitur
     
    <cit>
      <quote source="http://scta.info/resource/cice-l5t7-d1e119">dubius in fide infidelis est.</quote>
      <bibl><title>Decretales Gregorii IX</title>, V, tit. 7, c. 1 (in <title>Corpus Iuris Canonici</title>, ed. A Friedborg, p. 778b). </bibl>
    </cit> 
    Ergo [121rb] sequitur quod talis positio est impossibilis. </p>
  <p>
[72] Praeterea, omne scitum a Deo est determinate verum; sed
Antichristum esse futurum est scitum a Deo; ergo est determinate verum,
et per consequens notitia Dei dat quod talis propositio sit vera.
Consequentia et maior patent, et minor apparet, aliter Christus
decipisset in dicendo quod Antichristus veniet, et tamen non est verum,
et homines credunt quod sit verum. Quare propositum. </p>
  <p> [73]
Praeterea, illa notitia determinat veritatem alicuius propositionis cum
qua non stat contradictorium talis propositionis; sed notitia quam
habebat Deus de negatione Petri non stabat cum ista propositione:
<mentioned>Petrus non ter negabit Christum</mentioned>; ergo sequitur quod talis notitia
determinabat ad veritatem talem propositionem istam: <mentioned>Petrus ter
negabit Christum</mentioned>, et per consequens conclusio praedicta est falsa. </p>
  <p>
[74] Praeterea, illa notitia dat propositioni de futuro quod sit vera
cuius obiectum est veritas determinata; sed veritas futuri contingentis
sive per modum futuritionis sive per modum non futuritionis est
determinata in mente divina; ergo sequitur quod talis notitia dat quod
propositio enuntians talem veritatem sit vera. Consequentia patet, et
similiter minor, quia in mente divina non incipit nova cognitio. Et
maior, quoniam illa propositio est vera quae significat sicut est; sed
ita est in proposito; ergo intentum. </p>
  <p> [75] Praeterea, de
quo minus videtur inesse et inest, a fortiori et de quo magis; sed
notitia expectativa minoris efficaciae est ad verificandum aliquam
propositionem quam sit notitia Dei, et talis verificat; ergo a fortiori
sentiendum est de notitia Dei. Declaratur minor, nam si esset notitia
expectativa respectu huius propositionis, <mentioned>Sortes erit</mentioned>, illa
propositio esset vera, sicut est illa vera quam praecedit notitia
rememorativa; ergo non videtur ratio quare Deus per sui notitiam non
verificet istam: <mentioned>Sortes erit</mentioned>. </p>
  <p> [76] Praeterea, de facto
ita est quod aliqua res erit quae non est, ut pote beatitudo consummata
in sanctis. Quaero igitur per quid Deus cognoscit quod ista res est
futura? Non per talem indistantiam, quia Deus distat ab illo instanti
in quo erit posita res huiusmodi. Aut si esset praesens tali instanti,
non videtur quare nunc non sit verum quod talis beatitudo est. Si autem
non sciret, sequeretur quod Deus nesciret quando res est praeterita vel
quando est praesens vel quando futura, quod est absurdum. Quare etc. </p>
  <p>
[77] Praeterea, omnis veritas posita in aliqua notitia potest exprimi
per aliquam propositionem; sed veritas de actualitate futuri
contingentis est in notitia Dei; ergo potest a nobis exprimi per
aliquam propositionem. Consequentia et maior patent, et minor apparet
de Antichristo [121va] cuius certitudinalem notitiam habet Deus. Et
tunc vel ergo exprimemus propositionem de praesenti, vel de praeterito,
vel de futuro, vel de possibili. Non primo modo, quia sic esset verum
quod Antichristus est. Nec secundo modo, quia tunc Antichristus
fuisset. Nec quarto modo praecise, quia sic non plus esset de
Antichristo quam de illo qui numquam erit. Ergo oportet quod exprimatur
per propositionem de futuro, et per consequens haec propositio nunc est
vera: <mentioned>Antichristus erit</mentioned>. Quare conclusio praedicta falsa est. </p>
  <p>
[78] Praeterea, vel nunc Deus cognoscit me legere vel non. Si sic, vel
ergo ante hoc scivit quod legerem pro isto instanti vel non. Si non,
ergo actualitas talis futuritionis non fuit Deo aeternaliter cognita,
quod videtur falsum. Si sic, ergo ante hoc fuit ita quod legam in isto
instanti, et per consequens talis propositio erat determinate vera. Nec
est dicendum quod Deus non cognoscit me legere pro isto instanti, quia
tunc non omnium rerum haberet cognitionem, quod non est theologice
concedendum. Quare propositum. </p>
  <p> [79] Ad istas rationes per ordinem respondeo.<!--<a href="#_ftn34" name="_ftnref34">{34}</a>-->
Pro quarum solutione est advertendum quod ad hoc quod notitia aliqua
det alicui propositioni quod sit vera requiritur quod significatio
talis propositionis sit obiective in tali notitia. Sicut verbi gratia,
si debeam cognoscere Sortem esse veridice, requiritur quod significatio
talis propositionis, <mentioned>Sortes est</mentioned>, sit obiective in cognitione mea.
Nunc autem propositio de futuro significat rem ut distantem et quasi
absentem. Notitia vero Dei, ut superius dictum est, non est
expectativa, sed fertur indistanter in talem rem, et per consequens
numquam sub Dei notitia potest cadere quod talem propositionem
verificet de futuro. </p>
  <p> [80: -69] Ad rationem igitur, cum
dicitur de prophetiis quod sunt verae, dico quod tales propositiones
possunt dupliciter considerari: vel secundum formam propriam, vel prout
intellectus concipit in Deo quandam veritatem ineffabilem sive
propositum divinum. Primo modo, secundum viam istius doctoris, nec sunt
verae neque falsae, et ut sic non capiunt aliquam veritatem a Dei
notitia, quae non se habet per modum notitiae expectativae. Secundo
modo, per tales propositiones verum intelligitur. Diceret ergo quod
prophetae intellexerunt secundo modo, sed ex hoc non sequitur quod
talis propositio sit vera vel falsa secundum propriam significationem,
sicut patet de duabus prophetiis de Christo dictis, quarum una est de
praeterito et altera de futuro, et hoc ante ipsius adventum, ut patet
de illa:
    <cit>
      <quote ana="#is9_6">Parvulus filius datus est nobis,</quote>
      <bibl>Isaias 9.6.</bibl>
    </cit> 
    quae est de praeterito, et de illa:
<cit>
  <quote ana="#is7_14">Ecce virgo concipiet,</quote>
  <bibl>Isaias 7.14. </bibl>
</cit> quae est de futuro. Quas propositiones, si
intellexisset secundum formam propriam, falsum intellexisset, quia
intellexisset incarnati[121vb]onem ut praeteritam et similiter ut
futuram, quod falsum esset. Ergo solum intellexit divinum propositum
circa nostram salutem, et hoc sufficit ad mentem Sacrae Scripturae. </p>
  <p>
[81: -70] Ad secundam, cum dicitur quod data ista positione, sequitur
<quote>nulla est differentia inter prophetam mendacem et veracem,</quote> dico quod
hoc non sequitur, quia licet quantum ad formas propositionum nullus
ipsorum dicit verum nec etiam falsum, tamen ex hoc unus est verus quia
exprimit aliquod Dei propositum abstrahens ab omni temporali
condicione, alius vero hoc non facit, sed sequitur vanitatem cordis sui.<!--<a href="#_ftn37" name="_ftnref37">{37}</a>-->
Unde dato quod non eveniat sicut per talem propositionem denuntiatur,
talis propheta non dicit falsum sive mendacium, quia talis propositio
numquam fuit vera nec falsa, sicut etiam si non evenisset negatio
Petri, Christus falsum non dixisset, eo quod talis prophetia non erat
vera nec falsa. Et ex hoc apparet secundum eum quod Ionas falsum non
dixit cum Ninivitis annunciavit,
<cit>
  <quote ana="#io3_10">Adhuc quadraginta dies et Ninive subvertetur,</quote>
  <bibl>Ionas 3.10. </bibl>
</cit> 
    sed per illam
intellexit propositum divinae volitionis si non converterentur, per
quam conversionem acquirerent Dei miserationem, ut textus manifestat
expresse Ionae III. Quare propositum. </p>
  <p> [82: -71] Ad
tertium, quod <quote>omnis propositio fidei est determinate vera,</quote> si
intelligatur quantum ad formam propositionis, ista negaretur, quia
talis propositio de futuro nec est vera neque falsa. Unde per istum
modum non cadunt sub fide, sed bene quantum ad illud quod exprimunt in
intentione credentis, videlicet quod est quaedam determinatio de illa
materia in divina notitia ineffabilis et inexpressibilis per quamcumque
propositionem, et sic sunt verae tales propositiones fidei. Non autem
secundum quod respiciunt rem in proprio genere. Quando ergo dicitur
quod, proposita tali propositione, <mentioned>Resurrectio erit</mentioned>, qualiter esset
respondendum, dico quod si attendatur divina notitia circa talem
materiam, concedenda esset. Si vero respicitur forma propositionis, non
aliter esset ad illas respondendum quam ad istas: <mentioned>Utinam essem bonus
clericus</mentioned>, quae non sunt verae nec falsae. Et per hoc apparet quod non
sequitur, <mentioned>A oratio non est concedenda nec neganda, ergo dubitanda</mentioned>. </p>
  <p>
[83: -72] Ad quartum, cum dicitur quod <quote>omne scitum a Deo est
determinate verum,</quote> conceditur. Et cum dicitur quod Antichristum fore
vel futurum esse est scitum a Deo, hic dicitur quod per illam
propositionem denotatur quod Deus habeat notitiam expectativam, quod
falsum est, cum sua notitia abstrahat ab omni condicione temporali. Et
ideo omnes tales propositiones non sunt concedendae quantum ad illud
quod de sui natura significant. Sed quantum ad illud quod principaliter
intenditur, videlicet quod Deus non aliter novit fienda quam facta,<!--<a href="#_ftn39" name="_ftnref39">{39}</a>-->
possent tales concedi. Et sic est generaliter respondendum ad omnes
tales propositiones [122ra], quia in sensu quem faciunt non sunt
concedendae, quamvis in sensu in quo intelliguntur. </p>
  <p> [84:
-73] Ad quintum, cum dicitur quod <quote>illa notitia determinat veritatem
alicuius propositionis cum qua non stat contradictorium talis
propositionis; sed notitia quam habebat Deus de negatione Petri non
stabat cum ista,</quote> quod Petrus numquam negabit Christum, hic dicitur
quod actualitas negationis non repugnat eventui vel non eventui. Verbi
gratia, me nunc actu legere nec repugnat praeterito nec futuro, id est
me umquam in posterum legere vel numquam legisse. Et ideo, quia notitia
Dei indistanter se habet ad actualitatem futuri contingentis, hinc est
quod suae notitiae non repugnat sive res eveniet sive non. Negaretur
ergo illa minor qua dicitur quod notitia quam Deus habet de negatione
Petri repugnat huic propositioni: <mentioned>Petrus numquam negabit Christum</mentioned>.
Unde sicut ista duo non repugnant, <mentioned>Petrus negat Christum</mentioned> et <mentioned>Petrus
numquam negabit Christum</mentioned>, ita est in proposito, pro eo quod divina
notitia, ut dictum est, indistanter se habet ad talis futuritionis
actualitatem. Et sic ratio non multum concludit. </p>
  <p> [85: -74]
Ad sextum, cum dicitur quod <quote>illa notitia dat propositioni de futuro
quod sit determinate vera cuius obiectum est veritas</quote> in mente divina
determinata sive per modum futuritionis sive non, hic dicitur quod
licet talis veritas sit apud Dei cognitionem determinata, non tamen dat
determinationem contingenti pro A instanti vel pro B. Et ratio est quia
semper talis notitia est indistans ab actualitate talis futuritionis,
et ideo non sequitur quod determinet futuritionem. </p>
  <p> [86:
-75] Ad septimum, cum dicitur quod ex quo notitia expectativa dat quod
propositio de futuro est determinate vera, a fortiori hoc faciet Dei
cognitio, dico quod non sequitur. Et ratio est quia in notitia
expectativa continetur obiective significatio propositionis de futuro,
et ideo bene potest illam verificare, sed in notitia Dei non, cum
talis, ut saepe dictum est, non se habeat per modum expectativum. Et
ideo non requiritur tanta vel tanta notitia, sed talis vel talis. </p>
  <p>
[87: -76] Ad octavum, cum dicitur, <quote>aliqua res erit quae de facto non
est, ut puta beatitudo</quote> completa sanctorum, <quote>per quid ergo Deus
cognoscit quod hec res est futura?</quote> hic dico breviter pro materia
argumenti, iuxta mentem suam, quod, quia actualitas talis futuritionis
est a Deo indistans, ideo Deus nec cognoscit illam ut futuram nec ut
praeteritam, quia cognitio Dei est semper indistans et quasi
praesentialis. Et ideo, quamvis res quo ad praesens instans sit futura
et in se, non tamen in Dei cognitione cui omnia dicuntur praesentia,
non positive, sed negative, id est indistantia. Et sic est respondendum
ad consimiles rationes. </p>
  <p> [88: -72] Ad novum, cum dicitur
quod <quote>omnis [122rb] veritas posita in aliqua notitia potest exprimi per
aliquam propositionem,</quote> hic dico quod haec est falsa de actualitate
futuri contingentis in Dei cognitione. Et ratio saepius est assignata,
quia propositio de futuro non potest cognosci nisi notitia expectativa,
sicut propositio de praeterito cognoscitur notitia rememorativa; quae
duae cognitiones, quia denotant distantiam a suis obiectis, ideo nullo
modo Deo competunt qui se habet indistanter a talibus. Et ideo tales
notitias oportet habere illum qui cognosceret praeteritum ut
praeteritum et futurum ut futurum. Et ad istum sensum forsan loquebatur
<cit>
  <ref ana="#IIcor12_4">Apostolus</ref>
  <bibl>Cf. Ad Corinthios II 12.4. </bibl>
</cit> cum dicebat se
audivisse archana verba quae non licet homini loqui, quia vidit Dei
cognitionem quam non potuit exprimere nec per propositionem de
praesenti, nec de futuro, nec de praeterito, et hoc respectu certae
revelationis. Quare propositum. </p>
  <p> [89: -78] Ad decimum et
ultimum, cum dicitur quod si Deus in isto instanti me cognoscit legere,
ante hoc fuit ita quod scivit me legere pro isto instanti, hic dico
quod actualitas lectionis meae in Dei cognitione abstrahit ab omni
mensura temporali. Et ideo, quamvis nos ipsum concipiamus quandoque
cognoscere rem aliquam ut praeteritam, quandoque ut futuram, quandoque
ut praesentem, non tamen sic est, sed aeque cognoscit talem
actualitatem et semper, sive sit praeterita, sive futura. Et ideo, si
intelligatur quod ante hoc Deus scivit me lecturum, id est sub Dei
cognitione cadebat actualitas lectionis meae, verum est. Si vero sit
propositio sumpta secundum propriam formam, patet per praedicta quod
illa nec est vera neque falsa. </p>
  <p> [90: -56] <strong>Contra conclusionem ultimam</strong>,<!--<a href="#_ftn41" name="_ftnref41">{41}</a>-->
videlicet quod propositio de futuro contingenti non sit vera vel falsa,
possunt fieri instantiae breves et dyalecticae. Arguitur primo sic:
cuiuslibet contradictionis altera pars est vera; sed ista est
contradictio: <mentioned>Sortes erit episcopus; Sortes non erit episcopus</mentioned>; ergo
altera illarum est vera. Consequentia et minor patent, et maior apparet
per regulam generalem: lex et natura contradictoriarum est haec, quod
si una est vera, etc. </p>
  <p> [91] Praeterea, omnis propositio ex
qua sequitur verum vel falsum est propositio vera vel falsa; sed ex
ista propositione, <mentioned>Sortes erit episcopus</mentioned>, sequitur verum vel falsum;
ergo propositum. Probatur minor, nam sequitur, <mentioned>Sortes erit episcopus,
ergo Sortes potest esse</mentioned>; constat autem quod haec est vera, immo
necessaria; ergo propositum. Et maior apparet, quoniam non est
intelligibile quod falsum vel verum sequatur et tamen a nullo vero vel
a nullo falso, quia tunc in consequentia bona et formali staret quod
consequens sit falsum et antecedens nullo modo. Et sic perit communis
modus arguendi quo dicitur, <mentioned>consequens est falsum, ergo et
antecedens</mentioned>. </p>
  <p> [92] Praeterea, de quocumque dicitur
definitum, et definitio; sed de tali propositione, <mentioned>Sortes erit</mentioned>,
dicitur propositio, ergo et eius definitio; talis autem est [122va]
<mentioned>Verum vel falsum significans</mentioned>; ergo talis propositio de futuro
contingenti est verum vel falsum significans, et per consequens est
vera vel falsa. </p>
  <p> [93] Praeterea, de quolibet affirmatio vel
negatio, et de nullo eorum simul. Nunc autem signo instans futurum quod
sit A, et quaero vel Sortes erit in A vel non erit in A? De necessitate
alterum illorum verificatur de Sorte, vel ambo, vel neuter. Non est
dicendum quod ambo, propter primum principium, nec similiter quod
neuter, per idem. Ergo necessario alterum illorum verificatur de Sorte.
Quare propositum. </p>
  <p> [94: -90] Ad istas rationes leviter et faciliter isti responderent.<!--<a href="#_ftn42" name="_ftnref42">{42}</a>-->
Ad primum negarent maiorem, videlicet quod <quote>cuiuslibet contradictionis
altera pars est vera.</quote> Et ad probationem, cum dicitur quod <quote>lex et
natura</quote> etc., diceretur quod regula dicit quod si una est vera, reliqua
est falsa, sed non dicit, <mentioned>Si una non est vera, reliqua est vera</mentioned>. Unde
quamvis semper verum contradicat falso et falsum vero, non tamen
oportet quod propositio quae non est vera contradicat propositioni
verae, quia stat quod neutra sit vera, ut dicitur de futuris
contingentibus. </p>
  <p> [95] Sed contra hoc potest sic instari:
verum et non verum contradicunt, ergo si aliqua propositio sit non
vera, illa contradicit propositioni verae, ut sic arguatur: omne non
verum contradicit vero; sed talis propositio de futuro contingenti per
adversarium est non vera; ergo contradicit vero, et per consequens est
falsa. </p>
  <p> [96] Hic dicitur quod licet isti duo termini
<mentioned>verum</mentioned> et <mentioned>non verum</mentioned> sint contradictorii, non tamen oportet quod de
quibuscumque dicuntur sint contradictoria, sicut isti duo termini
<mentioned>asinus</mentioned> et <mentioned>non asinus</mentioned> sunt contradictorii, et tamen non oportet quod
homo et asinus sint contradictoria quia de homine dicitur <mentioned>non asinus</mentioned>.
Et sic dico quod licet de talibus propositionibus de futuro contingenti
dicatur <mentioned>non verum</mentioned>, non tamen oportet quod de suo contradictorio
dicatur <mentioned>verum</mentioned>. Unde cum assumitur <quote>non verum contradicit vero,</quote>
negatur illa propositio, licet concederetur quod <mentioned>verum</mentioned> contradicit
<mentioned>non vero</mentioned> terminis sumptis materialiter. </p>
  <p> [97: -91] Ad
secundum, cum dicitur quod <quote>omnis propositio de qua sequitur verum vel
falsum est vera vel falsa,</quote> hic dico quod non oportet secundum eos, nam
sequitur, <mentioned>Sortes erit, ergo Sortes erit vel Sortes non erit</mentioned>, et
consequens est necessarium et per consequens verum, et tamen antecedens
nec est verum nec est falsum. Et cum dicitur quod tunc modus arguendi
communis non valet quo dicitur <mentioned>consequens est falsum, ergo et
antecedens</mentioned>, dico quod absque dubio secundum istam viam numquam
sequitur quod si consequens est falsum, quod antecedens sit falsum, sed
bene sequitur, si consequens est falsum, quod antecedens non est verum,
et si antecedens est verum, consequens non est falsum. Unde bene
sequitur, <mentioned>Sortes erit et Sortes non erit, ergo Sortes non erit</mentioned>.
Antecedens est falsum et consequens non [122vb] est verum, non tamen
est falsum. Et ideo illa regula, <mentioned>Ex falsis verum; ex veris nihil nisi
verum</mentioned>, intelligenda est sic quod universaliter ex veris numquam
sequitur propositio falsa, et ex falsis non semper sequitur falsum. Et
ex hoc apparet quod licet ex propositione de futuro contingenti
sequatur propositio vera, numquam tamen ex ipsa sequitur falsum. </p>
  <p>
[98: -92] Ad tertium, cum dicitur, <quote>de quocumque dicitur definitio et
diffinitum; sed verum et falsum significans est definitio
propositionis; ergo,</quote> hic dico quod posset dici dupliciter: uno modo
quod talis propositio de futuro contingenti est vera vel falsa de
disiuncto extremo, non tamen est vera nec etiam est falsa. Et per hoc
non habetur propositum quod talis esset sub determinata veritate vel
sub determinata falsitate, sicut quidam fuerunt imaginati de
propositionibus insolubilibus in quibus non est tantus color sicut in
proposito. Aliter diceretur quod illa definitio est propositionis
determinatae sub altera parte contradictionis, et secundum hoc
diceretur quod illa definitio non est convertibilis cum definito.
Posset etiam dici tertio quod talis non est propositio sed potius
oratio. Et si diceretur quod omnis indicativa oratio est propositio,
negaretur ista. Et si dicatur quod auctoritas est quod sola indicativa
oratio est propositio, concedo istam, nam ista est una exclusiva quae
aequivalet uni universali de terminis transpositis, videlicet, <mentioned>Omnis
propositio est indicativa oratio</mentioned>. Et ex hac non sequitur quod omnis
indicativa oratio sit propositio. Capiatis ut placet mentem Philosophi.
</p>
  <p> [99: -93] Ad quartum, cum dicitur, <quote>signato aliquo instanti
futuro, ut puta A, vel Sortes erit in A vel Sortes non erit in A,</quote> dico
quod quaelibet pars illius disiunctivae est neutra, et tamen
disiunctiva est vera. Unde non oportet quod primum principium semper
dicatur secundum alteram partem, sed sufficit quod sub disiunctione vel
erit in A vel non erit in A. Unde si ponatur copulativa ex oppositis,
neganda est. Et ad quamlibet partem est dubie respondendum. Et sic
apparet quid esset dicendum secundum viam istorum, cuius veritas vel
falsitas videbitur consequenter. </p>
  
  <h3 align="center"> <supplied>Opinio Iohannis de Ripa</supplied> </h3>
  <p>
[100] Nunc consequenter est declaranda Dei cognitio respectu
contingentium futurorum <cit>
  <ref>secundum imaginationem Magistri Iohannis de
Ripa</ref>
  <bibl>Cf. H. Schwamm, <em>Magistri Ioannis de Ripa O.F.M. doctrina de praescientia divina</em> (Rome 1930).</bibl>
</cit>. Pro cuius declaratione
iuxta mentem suam aliquas pono conclusiones, quae sive sint verae sive
falsae non multum curo nisi volo solum ostendere mentem suam. </p>
  <p> [101] Sit igitur ista <strong>prima conclusio</strong>:
divina essentia secundum nullam rationem necessariam suae immensitati
intrinsecam potest esse futurorum contingentium evidens ratio
cognitiva. Haec conclusio sic probatur: sit gratia exempli in divina
essentia A ratio intrinseca et absolute necessaria, et sit B aliquod
verum contingens. [123ra] Tunc arguo sic: vel A est intellectui divino
sufficiens evidentia de B vel non. Si non, habetur propositum, cum non
sit maior ratio de A quam de quacumque alia ratione intrinseca et
absolute necessaria. Si sic, contra: A tunc est totalis evidentia
intellectui divino respectu B, et per consequens, ex hoc quod
intellectus divinus cognoscit A, cognoscit B, et ita ad A esse
formaliter sequitur B esse. Sed A esse est absolute necessarium, igitur
B est absolute necessarium. Consequens est falsum, quia tunc ex
necessario sequeretur contingens, et ita in consequentia bona et
formali staret oppositum consequentis cum antecedente, quod est contra
omnem doctrinam. Et per consequens sequitur quod A non potest esse
evidens notitia divino intellectui respectu B. Quare propositum. </p>
  <p>
[102] Praeterea, si A est absolute necessarium et B est contingens,
igitur sine contradictione stat oppositum B cum A. Tunc ponatur in
esse, et quaero an A repraesentat B vel non? Si sic, sequitur quod
divina essentia simul et semel respectu oppositorum est apparentia et
evidentia suo intellectui, quod videtur falsum. Si dicatur quod non,
ergo stat A non repraesentare B, et per consequens stat intellectum
divinum perfectissime cognoscere A et nullo modo cognoscere B, et ita A
non est intellectui divino formalis apparentia de B, quod est
propositum. </p>
  <p> [103] Et confirmatur ratio, quoniam si duorum
impertinentium non potest esse eadem formaliter apparentia, a fortiori
nec duorum oppositorum; sed divina essentia non potest secundum unam
rationem esse duorum impertinentium eadem formalis apparentia; ergo
propositum. Consequentia et maior patent. Sed minor declaratur, nam
quibuscumque rationibus in creatura distinctis diversae rationes
ideales in divina essentia correspondent; quaelibet autem talis est
formalis apparentia; ergo etc. </p>
  <p> [104] Praeterea, si A est
intellectui divino ratio cognoscendi B, et B non est in se cognoscibile
per intellectum divinum nisi in A, sequitur quod B non habet in divina
essentia distinctam cognoscibilitatem ab A. Et per consequens quam
necessario intellectus divinus cognoscit A, tam necessario cognoscit B.
Ergo ex B non esse formaliter vel saltem evidenter, sequitur A non
esse. Cum igitur B sit contingens, et per consequens eius oppositum sit
possibile, et oppositum A sit impossibile pro eo quod A est
necessarium, sequitur quod ex possibili sequitur impossibile, quod est
absurdum. Et per consequens A non potest esse ratio evidens inferendi B
esse. Quare etc. </p>
  <p> [105] Praeterea, videat in patria
intellectus creatus A. Quaero numquid, ex hoc quod talis intellectus
videt A, videt B, vel non? [123rb] Si sic, sequitur idem quod prius
fuit deductum. Si non, sit quod postea videat B, et quaero numquid per
A videt B vel non? Non est dicendum quod sic, quia eadem ratione per
prius vidisset B per A. Si non, quaero ergo per quam rationem, vel per
absolute necessariam vel non. Si non, habetur propositum. Si sic,
consimiliter arguam sicut prius: cum talis ratio sit absolute
necessaria, sequeretur quod ex necessario sequeretur contingens. </p>
  <p>
[106] Praeterea, quodlibet verum extrinsecum divinae essentiae relucet
in divina essentia a priori causaliter tanquam conclusio in suo
principio, igitur cuilibet tali correspondet in divina essentia aliqua
ratio ex qua habet esse verum. Patet consequentia. Et antecedens
probatur, nam signo aliquod verum contingens: vel est intrinsece
contingens vel extrinsece. Non intrinsece, quia sic esset se ipso verum
et non per aliud, igitur esset primum verum, cum a nullo esset
causaliter verum, quod tamen est falsum. Si ergo extrinsece, vel ergo
est ab alio vel a se. Non a se, ut prius apparuit. Ergo ab alio. Et cum
non sit processus in infinitum, ergo est devenire ad aliquod verum a
quo causaliter capiat esse verum hoc quod extrinsece est verum. Et tunc
sic: aliquod est verum ex quo causaliter sequitur B esse verum. Vel
ergo ut prius tale est necessarium vel non. Si non, habetur propositum.
Si sic, sequuntur omnia illa inconvenientia quae per prius fuerunt
deducta, et per consequens apparet manifeste quod nulla ratio
necessaria est formaliter evidens cognitio contingentis. </p>
  <p>
[107] Ex ista conclusione sequuntur sex propositiones correlariae
pluribus opinionibus in ista materia contradicentes. Prima: aeternitas
divina non ex hoc quod est durative immensa cognoscit futura
contingentia evidenter. Ista patet, quoniam ratio aeternitatis est Deo
intrinseca et absolute necessaria, et per consequens opinio oppositum
asserens videtur falsa. Unde aliqui fuerunt imaginati quod, sicut ex
Dei immensitate provenit quod non est situs realis vel imaginarius cui
Deus non coassistat, ita ex ipsius aeternitate provenit quod non est
aliquod tempus imaginarium vel reale cui Deus non coassistat. Et ideo
tam praeterito quam praesenti quam etiam futuro Deus per suam
aeternitatem est praesens, ratione cuius praesentiae cuncta cognoscit.
Unde ista positio videtur deficere in duobus, primo in hoc quod ponit
Deum esse praesentem praeterito et futuro, quia ex hoc sequitur quod
omne futurum est et omne praeteritum est, et sic sequitur quod quicquid
fuit est et quicquid erit est, quod videtur absurdum. Secundo deficit
in hoc quod dicit quod propter talem praesentiam cognoscit [123va]
talia futura, quoniam talis praesentia non plus confert causaliter ad
Dei notitiam quam si non esset. Unde si imaginaremur aliquid aeternum
non perceptivae potentiae, posset habere huiusmodi praesentiam secundum
istam imaginationem, cum hanc faciat ratio aeternitatis, et tamen
nullam haberet cognitionem de talibus rebus, et per consequens
indifferens videtur praesentialitas ad notitiam talium futurorum. Nec
imaginatio valet, quia locus est res tota actualiter permanens, et ideo
cuilibet tali coassistit Deus, non sic est de tempore, cuius partes
sunt in continuo fluxu. </p>
  <p> [108] Secunda propositio
correlaria sequens est ista: immensitas intellectivae divinae sumpta
formaliter non est sufficiens evidentia cognoscendi futura
contingentia. Patet, quia talis denominatio est necessaria. Et potest
aliunde probari, nam divina essentia secundum nullam talem rationem est
eminenter, exemplariter, vel causaliter effectiva futuri contingentis,
quia per talem rationem non continet nisi denominationem consimilem in
creatura; quare propositum. </p>
  <p> [109] Tertia propositio
correlativa est ista: non ex hoc quod divina essentia est intensive
immensa cognoscit evidenter rerum futuras substantias contingenter.
Patet ex prima conclusione, et etiam ex hoc, quoniam divina essentia
secundum quamlibet perfectionem simpliciter est intensive immensa, et
non quaelibet ratio est sibi sufficiens cognitio cognoscendi omnia
talia, ut apparet, quia ratio essendi non est exemplaris ratio
cognoscendi <supplied>infinita</supplied> [vitam] et per consequens non videtur quod
ex hoc quod est intensive immensa sit evidens cognitio infinitorum
specie distinctorum. Unde si per imaginationem divinae substantiae non
corresponderet nisi ratio entis, adhuc esset in tali ratione intensive
immensa, et tamen non cognosceret; quare propositum. </p>
  <p> [110]
Quarta propositio correlativa: nulla divina suppositalis ratio est
formaliter divino intellectui ratio cognoscendi futura contingentia.
Ista patet per idem et etiam aliunde, quia quaelibet ratio secundum
quam Deus cognoscit futurum contingens est ipsius eminenter
contentivum. Nunc autem divina suppositalis ratio sumpta formaliter
nullius effectus est eminenter contentiva, cum non sit formaliter
perfectio simpliciter; quare propositum. </p>
  <p> [111] Quinta
correlativa est haec: divina essentia secundum nullam rationem
essentialem est formaliter futuri contingentis ratio cognitiva. Haec
patet per conclusionem, quoniam quaelibet talis ratio est Deo
intrinseca et absolute necessaria. Et aliunde, quia cum qualibet tali
ratione staret cuiuslibet contingentis oppositum esse verum, nam
necessario nullum possibile repugnat; sed quodlibet contingens est
possibile; ergo nullum contingens [123vb] repugnat necessario. Et per
consequens, cum quodlibet contradictorium contingentis sit contingens,
sequitur quod quodlibet tale potest stare cum tali ratione essentiali. </p>
  <p>
[112] Sexta propositio correlaria est: divina essentia non ex hoc quod
est universaliter et competive perfecta cognoscit res contingenter
futuras. Patet per conclusionem, cum secundum talem rationem divina
essentia sit necesse esse. Et patet aliunde, nam signetur aliquod
futurum contingens, et sit A. Tunc sic: quam contingens est A esse, tam
contingens est divinam essentiam repraesentare A esse; sed primum est
simpliciter contingens; ergo et secundum. Consequentia patet, et maior
ex hoc, nam ex hoc A est quia divina essentia sic repraesentat A esse;
ergo propositum. Tunc ultra: contingens est divinam essentiam
repraesentare A esse et necessarium est ipsam esse universaliter et
completive perfectam, ergo non ex hoc quod est universaliter et
completive perfecta habetur quod sit futuri contingentis ratio
cognitiva. Sic igitur apparet praemissa conclusio cum suis correlariis.
</p>
  <p> [113] <strong>Secunda conclusio principalis</strong> est
haec: divina essentia secundum rationem intrinsecam contingentem, et
solum secundum talem, est sufficienter evidens notitia contingentium
futurorum. Haec conclusio sic probatur: divina essentia est
sufficienter evidens notitia contingentium futurorum, vel ergo secundum
rationem necessariam vel contingentem; sed non secundum rationem
intrinsecam necessariam, ut patet per praecedentem conclusionem; ergo
secundum rationem contingentem, quod est propositum. Nec valet dicere
quod cognoscit per aliquid sibi extrinsecum talia contingenter futura,
quia sic ipsius vilesceret intellectus. </p>
  <p> [114] Praeterea,
omnis notitia Dei est a priori, et hoc respectu effectus ad extra,
igitur talis est sibi ratio evidenter inferendi et cognoscendi talem
effectum futurum. Sit ergo illa ratio B, et C talis effectus. Tunc
arguo sic: a B ad C est consequentia bona et causalis; sed C est
contingens; ergo et B. Consequentia patet, quia ex necessario non
sequitur contingens. Cum igitur B sit ratio intrinseca Deo, sequitur
quod per rationem intrinsecam contingentem Deus cognoscit futura
contingentia. </p>
  <p> [115] Unde advertendum est pro mente istius
doctoris habenda quod ratio intrinseca et contingens vocatur illa per
quam divina essentia denominatur contingens, quae, quamvis realiter sit
divina essentia et absolute necessaria secundum suam realitatem, non
tamen est necessaria talis ratio secundum suum esse formale. Nec
videtur bene imaginabile quomodo Deus cognoscat futura contingentia
nisi ponantur in Deo huiusmodi rationes contingentes eaedem realiter
divinae essentiae, sed ab ipsa formaliter differentes. Et ideo, quia
sua essentia* est sibi ratio cognoscendi, oportet videre [124ra]
secundum quam rationem vel necessariam vel contingentem. Et si non
ponitur contingens, sed necessaria, mox habetur modus Philosophi et
Commentatoris quod Deus nihil extra se intelligit. Et ideo necesse est
ponere tales rationes intrinsece contingentes. </p>
  <p> [116] Ex
ista igitur conclusione sic declarata, sequuntur duae propositiones
correlariae, quarum prima est haec: cuilibet vero contingenti
aliqualiter esse vel fore de creatura enuntianti correspondet in divina
essentia cognitiva ratio tale verum necessario inferens a priori.
Patet, nam quodlibet tale sequitur evidenter et causaliter a Dei
cognitione, ergo oportet quod tali contingenti correspondeat in divina
essentia ratio cognitiva. </p>
  <p> [117] Secunda propositio
correlaria est haec: cuilibet tali vero ratio cognitiva causaliter
correspondens est in divina essentia summe contingentiae radix prima.
Ista propositio patet evidenter per conclusionem. Et potest aliunde sic
declarari: quod sit contingentia patet per conclusionem. Quod vero
prima et summa arguitur sic: sicut antecedens necessarium inferens
necessario a priori aliquod consequens est magis necessarium quam sit
illud consequens, ita antecedens contingens inferens a priori aliquod
consequens est magis contingens quam sit illud consequens. Et ratio est
quia sicut minus necessarium capit suam necessitatem a magis
necessario, ita minus contingens capit suam contingentiam a magis
contingente, quoniam effectus provenit ex modo agendi causae. Igitur
sive sit necessitas sive contingentia in effectu, habet reduci in suam
causam. Cum igitur omne verum contingens de creatura inferatur a priori
causaliter a ratione divina contingente, sequitur quod, cum non sit
processus in infinitum in talibus veris, quod est devenire ad unum quod
est prima evidentia futuri contingentis. Et per consequens prima et
summa contingentia huiusmodi est in divina essentia. Quare propositum. </p>
  <p>
[118] Unde advertendum est quod talis ratio quae est prima contingentia
est intellectui divino sui ipsius et futuri contingentis evidens
notitia ut sequitur a priori et causaliter ab existentia talis rationis
existentia futuri contingentis. Et per hoc apparet quod intellectus
divinus per aliam rationem cognoscit verum necessarium et verum
contingens, ut patet ex conclusionibus praelibatis. </p>
  <p> [119]
Ex quibus ulterius sequitur quod stat aliquem in Verbo videre veritatem
alicuius disiunctivae cuius quamlibet partem ignorat. Patet, nam
disiunctiva facta ex contradictoriis est necessaria, et omnis talis
necessaria habet in Deo notitiam formaliter necessariam, et nulla eius
pars habet cognitionem nisi formaliter contingentem. Ergo stat talem
videre praecise rationem illam. Unde sequitur talis disiunctiva absque
hoc quod videat illas rationes contingentes. Unde sequuntur suae partes
[124rb], et per consequens conclusio illa vera, et similiter
principalis. </p>
  <p> [120] <strong>Tertia conclusio</strong> est
haec: cuilibet vero contingenti de creatura ab altero vero distincto
correspondet in divina essentia distincta et propria ratio cognitiva.
Haec conclusio sic probatur: sit gratia exempli A unum verum contingens
et B unum aliud distinctum ab A, et sit C ratio cognoscendi A. Tunc
arguo sic: vel C est aeque ratio cognoscendi B sicut A vel non. Si non,
habetur propositum quod aliqua ratio cognoscendi est respectu A quae
non est respectu B. Si sic, contra, quia tunc Deus non posset alicui
revelare A nisi revelaret B. Consequens est falsum. Et consequentia
probatur, nam demonstret alicui A. Tunc arguo sic: ex hoc videt A quia
videt C; sed C est aeque ratio evidens B sicut A; ergo quam per C
cognoscet A tam cognoscet B, et per consequens non posset alicui
ostendere A quin eidem ostenderet B, quod falsum est. Quare oportet
quod cuilibet correspondeat propria et distincta notitia. </p>
  <p>
[121] Praeterea, cuilibet vero incomplexe significabili vel necessario
extra Deum distincto ab altero correspondet in Deo distincta et propria
ratio cognitiva; sed non minus requiritur distincta cognitio ad
notitiam futuri contingentis quam ad notitiam veri necessarii; ergo
propositum. Consequentia patet, et maior per ea quae dicta sunt in
materia de ideis secundum viam istius doctoris. Et minor declaratur,
nam magis requirit cognitionem distinctam quod est per naturam
variabile quam quod non est tale; sed contingentia sunt variabilia, non
sic autem necessaria; ergo propositum. </p>
  <p> [122] Praeterea, si
A et B videntur in divina essentia per C, et stat videri A sine B,
ponatur quod Gabriel videat A per C et postmodum videat B et A simul in
C vel per C. Tunc arguo sic: ex hoc quod Gabriel noviter videt B,
immutatur intellectus eius. Vel ergo per eandem rationem
repraesentativam immutatur intellectus eius, vel per aliam. Non per
eandem, quia per C immutabatur antequam videret B, ergo per C non
incipit immutari noviter ad cognitionem B. Si per aliam, habetur
propositum, videlicet quod alia est ratio repraesentativa unius et
alterius. </p>
  <p> [123] Ex ista propositione infero quattuor
propositiones correlativas, quarum prima est haec: cuilibet vero
contingenti de creatura correspondet in divina essentia ratio
repraesentativa distincta in qua est prima contingentia. Patet, nam
cuiuslibet talis veri contingentis ratio distincte cognitiva est
immediate determinativa indifferentiae suae potentiae cognitivae, et
per consequens in ea est prima contingentia talis veri. </p>
  <p>
[124] Secunda propositio est haec: cuilibet vero contingenti sive
enuntiet positive sive negative de creatura et distincte intelligibili
sine altero vero [124va] correspondet in divina essentia distincta
ratio cognitiva. Patet per idem. </p>
  <p> [125] Tertia propositio:
cuilibet tali vero in divina essentia correspondet primum verum
contingens. Patet, nam cuilibet tali vero correspondet in divina
essentia verum contingens, et tale est primum verum respectu illius.
Ergo propositum. </p>
  <p> [126] Quarta et ultima propositio est
haec: infinita vera contingentia quorum quodlibet est primum
correspondent in divina essentia respectu verorum contingentium
enuntiantium esse vel non esse de creaturis. Patet ex quo creaturae
sunt infinitae et cuilibet correspondet unum verum principium
contingens in divina essentia. Quare propositum. Ex quibus patet ista
conclusio cum suis correlariis. </p>
    </div>
    <div>
  <head> <supplied>Obiectiones ad opinionem Iohannis de Ripa et solutiones earum</supplied> </head>
  <p> [127: -101] Contra istas conclusiones, ut ipsarum radix melius valeat intueri, arguo aliquibus mediis. Et primo <strong>contra primam conclusionem</strong>,
quae dicit quod nulla ratio necessaria est divinae essentiae evidens
notitia cognoscendi futura contingentia, arguo sic: divina essentia
cognoscit deformitates, et non per aliquam rationem contingentem, ergo
per rationem absolute necessariam. Consequentia et maior patent. Et
minorem probo, quia si aliqua in divinis esset ratio contingens, maxime
videretur determinatio divinae voluntatis; sed illa non est ratio
cognoscendi talia peccata; ergo propositum. Probatur assumptum, nam
talis determinatio est quaedam volitio. Si ergo Deus per hoc
cognosceret peccata, sequitur quod Deus esset auctor peccati, cum ipsa
voluntate sua committeret sive determinaret. Nec valet si dicatur quod
Deus est auctor positivi et non deformitatis, quia illa duo sunt ab
invicem inseparabilia, et per consequens praedeterminans unum ad esse
praedeterminat et aliud. Si etiam dicatur quod non praedeterminat talia
peccata, habetur propositum, quod Deus aliquid cognoscit et non per
rationem huiusmodi contingentem. Ergo oportet quod hoc faciat per
aliquam rationem sibi intrinsecam et necessario absolutam, quod est
propositum. </p>
  <p> [128] Praeterea, intellectus divinus ratione
suae immensitatis est notitia evidens futurorum contingentium, ergo
conclusio falsa. Consequentia patet, quia huiusmodi ratio est
formaliter necessaria. Et antecedens probatur, quoniam non minoris
perfectionis est intellectus divinus circa scibilia quam sit voluntas
circa volibilia; sed voluntas divina ratione suae immensitatis attingit
omne producibile; ergo et intellectus divinus attingit omne scibile. Et
per consequens, sicut voluntas per rationem propriam est cuiuslibet
producibilis causa immediate effectiva, ita et intellectus divinus per
rationem propriam erit cuiuslibet scibilis ratio cognitiva, quod est
propositum. [124vb] </p>
  <p> [129] Praeterea, signo divinam
essentiam vel ens universaliter et completive perfectum, circumscripto
per intellectum quocumque alio quod non dicit denominationem
perfectionis simpliciter, et quaero an divina essentia intelligat
futura contingentia vel non? Si sic, habetur propositum, quod secundum
rationem necessariam est futurorum contingentium ratio cognitiva. Si
non, contra: divina essentia intelligit futura contingentia, et non per
aliquam rationem quae dicit perfectionem, ergo per rationem quae non
dicit perfectionem. Cum igitur intelligere aliquid sit quodcumque velit
illud sit perfectionis, sequitur quod recipit perfectionem ab aliquo
quod non est perfectionis, quod videtur absurdum. </p>
  <p> [130]
Praeterea, divina essentia cognoscendo se ipsam cognoscit omnia futura
contingentia, ergo conclusio falsa. Consequentia patet, quoniam divina
essentia est ratio necessaria absolute. Et antecedens probatur, nam
cognoscens aliquod repraesentativum distincte alicuius futuri
contingentis cognoscit illud distincte; sed divina essentia ut divina
essentia est distincte repraesentativa futurorum contingentium; ergo
cognoscens clare et naturaliter divinam essentiam cognoscit futura
contingentia. Cum igitur ipsamet se ipsam perfectissime cognoscit,
sequitur quod etiam cognoscit per eandem rationem futura contingentia.
Consequentia patet. Sed probo quod ipsa sit distincte futurorum
contingentium repraesentativa, quoniam quodlibet tale eminenter
continetur a divina essentia. et non solum causaliter et effective,
ergo exemplariter. Et per consequens, cum ratio exemplaris sit absolute
necessaria, sequitur quod per rationem absolute necessariam talia
futura contingentia cognoscit. </p>
  <p> [131] Praeterea, signo
Sortem futurum, et signo divinam essentiam ut effectivam Sortis, et
arguo sic: divina essentia ut effectiva Sortis futuri vel cognoscit
ipsum vel non. Si sic, habetur propositum, quod per rationem
necessariam ipsum cognoscit, nam divinam essentiam esse effectivam est
necessarium. Si non, ergo staret sine contradictione divinam essentiam
esse Sortis effectivam et nullo modo eiusdem cognitivam, quod videtur
falsum, cum Deus sit artifex per intellectum. Et per consequens, si est
alicuius effectiva, sequitur quod sit eiusdem cognitiva&#8212;immo apparet,
secundum opinionem istius doctoris, quod si Deus non esset rerum ad
extra effectivus, quod non esset ipsarum cognitivus. </p>
  <p> [132]
Praeterea, si Deus esset aliquid constitutum ex omnibus substantiis vel
existentiis rerum, quicumque ipsum apprehenderet perfectissime
cognosceret quodlibet contentum in rerum natura; sed perfectior est
Deus ex hoc quod eminenter continet [125ra] res huiusmodi quam si esset
omnes illae formaliter; ergo quicumque Deum perfectissime cognosceret,
ipse haberet notitiam omnium rerum, et per consequens futurorum etiam
contingentium. Cum igitur ipsemet Deus se ipsum perfectissime
comprehendat, sequitur quod, ex hoc quod se ipsum cognoscit, habet
notitiam contingentium futurorum. Sed Deus ut sic dicit rationem
necessariam universaliter et completive perfectam; ergo sequitur quod,
secundum rationem necessariam, Deus habet notitiam contingentium
futurorum, quod est propositum. </p>
  <p> [133: -127] Ad istas
rationes respondeo iuxta imaginationem quam credo habere praefatum
doctorem. Et primo ad primam, cum dicitur quod Deus cognoscit peccata,
concedo. <quote>Et non per rationem contingentem, ergo per rationem
necessariam</quote>: hic dico, pro materia argumenti, quod peccata non
relucent in Deo sicut effectus in causa, nec proveniunt ex aliqua
determinatione divinae voluntatis, sed ipsa cognoscuntur per modum
cuiusdam sequelae consurgentis ex positione alicuius actus voluntatis.
Verbi gratia, divinus intellectus videt determinationem suae voluntatis
respectu actus producendi a Sorte, quem actum consequitur privatio
debitae circumstantiae in esse. Tunc, quia ad positionem talis actus
sequitur talis deformitas, ideo Deus cognoscit peccata, non per modum
relucentiae, sed per modum cuiusdam sequelae consurgentis ex actu
posito per suam determinationem. Et sic consimiliter cognoscuntur
rationes rerum incommunicabiles, ut puta rationes suppositales. Nam
huiusmodi rationes consequuntur rationes rerum essentiales, ex quarum
cognitione habetur notitia talium incommunicabilium rationum. Sic
igitur peccata non cognoscuntur nisi sicut, cognito aliquo antecedente,
cognoscitur consequens quod ex illo antecedente sequitur. Et per hoc
proprie et per se non cognoscitur peccatum per cognitionem
determinationis divinae voluntatis, sed quodammodo concommitanter. Et
per hoc apparet quod Deus non est auctor peccatum. </p>
  <p> [134]
Et si dicatur quod sic pro eo quod quicquid est causa alicuius
antecedentis est causa consequentis ex illo antecedente, hic dico quod
quaedam consecutio est causalis et quaedam non, quoniam differentia est
inter condicionalem et causalem, et tamen quaelibet facit consequentiam
bonam. Nunc autem dico quod non oportet quod, si quid sit causa
antecedentis, sit causa consequentis, nisi ubi est consecutio causalis.
Verbi gratia, bene sequitur <mentioned>homo est homo, ergo homo non est asinus</mentioned>,
et tamen antequam Sortes esset productus, non minus erat ita quod
Sortes non est asinus. Propterea, Sortem non esse asinum non sequitur
causaliter ad Sortem esse hominem, licet sequatur formaliter. Sic in
proposito, licet ad talem actum sequatur deformitas, non tamen
causaliter. Et ideo non oportet quod, si Deus sit causa antecedentis,
quod sit causa consequentis [125rb]. Et ideo universaliter, quando
antecedens infert suum consequens causaliter, quicquid est causa
antecedentis est causa consequentis. Et sic apparet de primo. </p>
  <p>
[135: -128] Ad secundam, cum dicitur quod <quote>intellectus divinus ratione
suae immensitatis est evidens notitia talium futurorum,</quote> negatur
loquendo formaliter. Et cum probatur per hoc quia, sicut voluntas est
secundum rationem propriam, ita et intellectus, hic dico, pro materia
argumenti, quod intellectus potest considerari dupliciter, vel ut
potentia cognitiva, vel ut ratio repraesentativa. Primo modo est
respectu quorumcumque scibilium. Sed iste modus nihil facit ad
propositum. Secundo modo non est formaliter respectu omnium nisi
respectu denominationis consimilis quam continet respectu creaturarum,
et terminat etiam exclusive. Secundo dico quod voluntas potest
dupliciter considerari, vel ut activa, vel ut potentia perceptiva.
Primo modo est respectu omnium, sed quasi indeterminata. Sed per suam
volitionem se ipsam determinat, per quam suus intellectus aspiciens
cognoscit futura. </p>
  <p> [136] Et si dicatur quod, secundum hoc,
intellectus divinus vilesceret cum ab alio tanquam a repraesentativo
capit cognitionem, dico breviter quod non capit ab alio realiter, quia
eadem res sunt ipsa volitio et intellectus, licet inter ipsa sit
formalis distinctio, secundum istum doctorem. Unde dico quod, sicut
voluntas ut activa et suae indeterminationis determinata est respectu
quorumlibet factibilium, ita et divinus intellectus ut potentia
cognitiva est respectu quorumlibet scibilium, non autem ut ratio
formaliter repraesentativa. Et sic patet de secundo. </p>
  <p> [137:
-129] Ad tertium, cum dicitur quod signetur divina essentia ut
universaliter perfecta, circumscripta quacumque alia ratione, et tunc,
cum dicitur <quote>vel intelliget futura contingentia vel non,</quote> hic dico
quod, si circumscribantur rationes contingentes, quod non intelliget.
Et cum dicitur quod tunc intelligeret per aliquid quod non dicit tantam
perfectionem sicut divina essentia, hic dico quod realiter tantam dicit
una sicut alia, quia significatum per unam denominationem est
significatum per aliam. Si autem capiatur formaliter quo ad omnes
modos, absque dubio verum est, secundum istam viam, nam modus
necessitatis ut sic perfectior est modo contingentiae ut sic. Sed ex
hoc non arguitur aliqua imperfectio, ut postea patebit, sicut nunc
dicimus de relationibus divinis quae formaliter nec sunt finitae nec
infinitae, sunt tamen sine imperfectione. </p>
  <p> [138: -130] Ad
quartum, cum dicitur quod, cognito perfecte aliquo repraesentativo
alicuius, cognoscitur et illud; sed futura contingentia sunt
repraesentata per divinam essentiam tanquam per proprium et distinctum
[125va] repraesentativum; ergo cognita perfecte divina essentia etc.:
hic dico quod, licet divina essentia repraesentet quidditates et
denominationes essentiales futurorum contingentium, non tamen ipsorum
contingentiam, quia ipsa immediate dependet a voluntate divina. Et
ideo, quamvis cognosceretur divina essentia, ut sic nihil aliud
cognosceretur quam rationes essentiales communicabiles creaturis, et
forsan rationes causales executivae. Sed ad hoc quod talia
cognoscantur, requiritur cognitio talium determinationum indifferentiae
divinae voluntatis, ex quibus provenit contingentia in istis
inferioribus; quare propositum </p>
  <p> [139: -131] Ad quintum, cum
dicitur quod divina essentia cognoscens se ipsam ut causam effectivam
Sortis futuri cognoscit ipsum Sortem futurum, et ut sic est ratio
necessaria, ergo propositum, hic dico quod de facto ita est quod ut
effectiva dicit rationem necessariam, tamen ut sic non cognosceret
futurionem Sortis. Et ratio est quia, quamvis videat se posse
producere, per hoc tamen non determinat se ad agere. Et ideo ex illa
ratione non haberetur cognitio futuritionis, cum ex se talis ratio sit
indifferens, quoniam sive Sortes esset futurus sive non, non minus Deus
esset Sortis productivus. Propterea nec rationes essentiales nec
rationes causaliter executivae sunt formaliter rationes cognoscendi
talia futura, sed potius rationes causales determinativae; quare
propositum. </p>
  <p> [140: -132] Ad sextum, cum dicitur quod, <quote>si
Deus esset aliquid constitutum ex omnibus rerum existentiis, quicumque
ipsum comprehenderet</quote> etc., <quote>perfectissime cognosceret quodlibet
existens in rerum natura,</quote> hoc concedo, et breviter minorem. Unde
similiter, quicumque Deum nunc comprehendit perfectissime, cognoscit
futura contingentia. Sed non formaliter sub ratione necessaria. Unde
ratio deitatis, secundum istum doctorem, includit quicquid est de
ratione completae voluntatis. Et ideo, cum talis voluntas includit
rationes huiusmodi contingentes, ideo et deitas. Non dico
formaliter&#8212;quia illa denominatio denotat necessitatem&#8212;sed realiter. Et
ideo, quicumque comprehenderet Deum, comprehenderet etiam illas
rationes contingentes per quas tanquam per antecedentia causalia
cognoscuntur futuritiones et contingentiae rerum. Et tantum de istis. </p>
  <p> [141: -113] Sed <strong>contra secundam conclusionem</strong>,
quae includit magnam difficultatem, arguo similiter aliquibus mediis.
Dicit namque illa secunda conclusio quod <quote>divina essentia per rationem
contingentem, et solum secundum talem,</quote> habet notitiam contingentium
futurorum. Arguo igitur primo sic: signo talem rationem contingentem,
quae sit A. Tunc arguo sic: per A Deus denominatur intrinsece aliqualis
et potest non esse talis, ergo Deus est potentialis. Consequentia patet
per hoc, quoniam quodlibet quod intrinsece est aliquale et potest non
esse tale, est de facto [125vb] potentiale&#8212;immo mutabile, cum
intrinsece fiat non tale quale prius fuit. Sed minor probatur, nam
signo rationem A, et quaero numquid sibi repugnat posse non esse vel
non? Si sic, ergo talis ratio est formaliter necessaria, quod est
contra positum. Si non sibi repugnat, sequitur quod potest non esse, et
per consequens, cum per talem Deus erat intrinsece aliqualis, sequitur
quod Deus est mutabilis et potentialis, quod videtur impossibile et
absurdum, quod aliquid Deo intrinsecum posset non esse. Quare et
conclusio praedicta est falsa. </p>
  <p> [142] Praeterea, quaelibet
ratio aeterna et summe actualis est formaliter necesse esse, si ergo A
non est formaliter necesse esse, sequitur quod non est ratio aeterna,
et per consequens A incepit esse; sed A est aliqua ratio Deo
intrinseca; ergo aliquid Deo intrinsecum incepit esse, et quaelibet
talis ratio quae incepit esse est creatura; ergo aliqua creatura est
Deo intrinseca, quod videtur absurdum. Et consimiliter potest argui
quod Deus potest non esse, nam talis ratio potest non esse; talis ratio
est Deus; ergo Deus potest non esse, quod est absurdum. Et prima
propositio assumpta, videlicet quod quaelibet ratio aeterna et summe
actualis sit formaliter necesse esse, apparet, quia nulla talis ratio
potest non esse, aliter non esset aeterna, cum aeternitas, secundum
quod ipsam definit iste doctor, sit immensi entis permanentia
impartibilis, supersimplex, et prima. Quare propositum. </p>
  <p>
[143] Praeterea, quicquid est contingenter tale vel tale incepit esse
tale vel tale; si ergo Deus est contingenter talis, ergo incepit esse
talis, et per consequens ab alio accepit ut esset talis, quod videtur
falsum. Et assumptum patet, nam non videtur quod hoc sit contingenter
et tamen aeternum, cum, ut prius dictum est, aeternitas excludit
contingentiam, et per consequens non videtur verum quod aliqua ratio
Deo intrinseca sit contingens. </p>
  <p> [144] Praeterea, ex illa
conclusione sequuntur multae conclusiones impossibiles, ergo ipsa est
impossibilis. Consequentia patet, et antecedens probatur, nam sequitur
quod necessarium est contingens. Similiter, quod aliquod aeternum
potest desinere esse patet de tali ratione contingente, quae est Deus,
et per consequens necessaria et aeterna, et tamen potest non esse.
Similiter, sequitur quod quodlibet ens potest non esse, et tamen
aliquod ens non potest non esse, quae videntur contradictoria. Et multa
alia absurda quae leve est inspicienti deducere. Et quod talis
propositio sit sequens patet, nam sequitur <mentioned>Deus potest non esse, ergo
quodlibet ens potest non esse</mentioned>, antecedens patet de A, et similiter A
est Deus, ergo non potest non esse. Quare propositum [126va]. </p>
  <p>
[145] Praeterea, contra fundamentum positionis, quo dicitur quod est
prima contingentia ex qua infertur quodlibet contingens, arguitur sic:
ex isto sequitur quod in Deo sunt duo prima principia complexa, quorum
unum non est ad aliud reducibile, quod videtur absurdum. Et
consequentia probatur, nam primum principium in ordine verorum
contingentium non est reducibile ad aliquod necessarium, cum ex
necessario non sequitur contingens, nec e converso. Ergo etc. </p>
  <p>
[146] Praeterea, quodlibet primum verum in ordine verorum contingentium
est intrinsece et immense verum; sed quodlibet tale enuntiat de Deo
aliqualiter esse secundum aliquam perfectionem simpliciter; ergo
aliquod verum contingens est in Deo quod dicit perfectionem
simpliciter, quod est impossibile, nam cum tale posset non esse, et ut
sic dicit perfectionem simpliciter, sequitur quod Deus poterit non esse
universaliter perfectus, quod videtur absurdum; quare propositum. </p>
  <p>
[147] Ad rationes istas respondeo. Pro quarum responsione est cum
diligentia advertendum quod omnis potentia quae habet huiusmodi
rationes contingentes habet ipsas non ut perfectiones actuales, quia
quamvis non haberet ipsas, non minus talis potentia esset perfecta
simpliciter, sed solummodo habet ipsas ut determinationes suae
contingentiae et indifferentiae ad agendum. Verbi gratia de voluntate
nostra, quae est quaedam potentia indifferens ad agendum respectu A vel
respectu B. Constat autem quod eius volitio non requiritur in voluntate
ut perfectio intrinsece perficiens voluntatem, sed requiritur ut
quaedam determinatio indifferentiae voluntatis ad agendum, qua se
determinat ad agere pro A vel pro B. Et sic est in proposito de Deo. </p>
  <p>
[148] Secundo est advertendum quod, quantumcumque aliqua ratio sit
intrinseca alicui potentiae, nisi talis ratio ponat maiorem
perfectionem in potentia per sui positionem et imperfectionem per sui
ablationem, non denotat talem potentiam esse potentialem sive actualem
nisi sit talis potentiae actus vel perfectio, sicut si per volitionem
meam voluntas nullo modo intrinsece perficeret voluntatem meam per
positionem vel ablationem in voluntate, voluntas non diceretur
intrinsece potentialis vel mutabilis. Ex quibus duobus apparet quod
huiusmodi rationes contingentes non sunt perfectionaliter creaturarum
contentive. Ideo dato quod tales non essent in Deo, non minus esset
creaturarum perfectionaliter contentivus. </p>
  <p> [149: -141] Ad
propositum igitur applicando, dico ad primam rationem, per quam
probatur quod ex hoc Deus esset potentialis vel mutabilis, patet quod
neutrum sequitur, quia talis determinatio non ponebat in voluntate
aliquam perfectionem simpliciter, et ideo per eius ablationem non
poneretur in Deo potentialitas [126rb] sive mutabilitas, propter causam
dictam. </p>
  <p> [150: -142] Ad secundum, cum dicitur quod
<quote>quaelibet ratio aeterna et summe actualis est formaliter necesse
esse,</quote> sed talis ratio non est necesse esse, ergo propositum, et per
consequens incepit esse, hic dico quod ratio aeternitatis non excludit
formaliter rationem contingentiae. Unde sine contradictione imaginabile
est aliquid aliud a Deo fuisse Deo coaeternum, ut multi philosophi
fuerunt imaginati. Et cum dicitur de descriptione aeternitatis secundum
istum doctorem, patet quod describit aeternitatem secundum existentiam
primi entis, quae est ratio necessaria. Et ulterius, cum dicitur quod
<quote>Deus potest non esse</quote> per hoc quod <quote>talis ratio potest non esse,</quote> hic
dico quod non sequitur, quia licet talis ratio sumpta realiter non
possit non esse, non tamen sumpta formaliter. Et ideo, quamvis talis
denominatio sit contingens, non propter hoc Deus potest non esse. Sicut
verbi gratia secundum modum aliorum, Deus est futurorum praescius, et
potest esse quod talis denominatio Deo non conveniat, non tamen ex hoc
sequitur quod Deus potest non esse. Et sic est in proposito. Et per hoc
apparet quod ratio non multum concludit contra opinantem. </p>
  <p>
[151: -143] Ad tertium, cum dicitur quod <quote>quicquid est contingenter
tale vel tale incepit esse tale vel tale,</quote> ista simpliciter negaretur,
quoniam Deus aeternaliter fuit praescius futurorum, et tamen potest
esse quod numquam fuerit praescius talium. Ergo contingenter, et tamen
aeternaliter, fuit praescius talium futurorum. Et cum dicitur quod
ratio contingentiae repugnat aeternitati, patet quid est dicendum. </p>
  <p>
[152: -144] Ad quartum, cum dicitur quod <quote>sequuntur multae conclusiones
impossibiles ex illa conclusione,</quote> negatur. Ad probationem, cum dicitur
quod sic, quia <quote>sequitur quod necessarium est contingens,</quote> dico quod
hoc non sequitur, sed bene istud: quod illud quod non est formaliter
necessarium est realiter necessarium, et hoc verum est. Nec hoc est
maius inconveniens quam concedere quod illud quod non est formaliter
aliquid est realiter immensum, ut patet de relationibus in divinis. Et
consimiliter est ad alias conclusiones dicendum: cum dicitur quod
aliquod aeternum potest desinere esse, negatur, sed bene concederetur
quod potest non esse, et hoc, secundum viam praefati doctoris, verum
est formaliter, secundum suam denominationem, non tamen realiter. Et si
arguatur sic expositorie demonstrando talem rationem, quae sit A, <mentioned>Hoc
A potest non esse; hoc A est Deus; ergo Deus potest non esse</mentioned>, hic dico
quod, si termini in maiori uniformiter recipiantur, consequentia est
bona, sed altera praemissarum est falsa, nam cum dicitur <mentioned>Hoc A potest
non esse</mentioned>, si capiatur formaliter, verum est, et tunc formaliter est
falsa, videlicet quod hoc A est Deus, cum talis non sit formaliter
Deus. Si capiatur realiter, ista est falsa: <mentioned>Hoc A potest non esse</mentioned>. Si
vero in maiori capitur formaliter et in minori realiter, consequentia
nihil valet propter variationem medii [126va]. </p>
  <p> [153: -145]
Ad quintum, cum dicitur quod, dato illo modo dicendi de prima
contingentia, sequeretur quod essent duo prima principia, unum
contingentium et aliud necessariorum, hic dico duas propositiones,
prima quod primum principium contingens enuntiat illud idem realiter
quod facit primum principium in ordine necessariorum, quoniam utrumque
denuntiat aliquid Deo intrisecum pertinens ad essentiam et non ad
personas. Et ideo ex hoc non concluditur quod sint plura prima
principia vera realiter distincta&#8212;licet sint plura formaliter, et de
hoc nullum est inconveniens. </p>
  <p> [154] Secunda propositio est
quod primum verum contingens, licet a vero necessario non inferatur,
tamen ab eo aliquo modo emanat, quoniam aliqua est causa a priori talis
contingentis, licet non per modum illationis, tamen per modum cuiusdam
positionis, quia non omnis causa intelligitur per modum antecedentis
inferentis. </p>
  <p> [155: -146] Ad ultimum, quod si tale verum
ponatur, cum sit immensum, sequitur quod si potest non esse, quod Deus
potest desinere esse universaliter perfectus, hic dico quod stat
aliquid esse immensum formaliter secundum propriam denominationem, et
tamen ex hoc non ponere aliquam perfectionem, et hoc est verum
generaliter, quando denominatio finita non continetur sub tali
denominatione perfectionaliter vel causaliter. Nunc autem Deum velle ad
extra dicit secundum rationem propriam immensum formaliter, quia Deus
immense vult ad extra, non tamen continet causaliter et
perfectionaliter aliquam denominationem finitam in creatura similem. Et
ideo non sequitur quod, si talis potest non esse, quod Deus potest non
esse universaliter perfectus, pro eo quod non dicit formaliter
perfectionem. Et ideo apparet quod Deum velle aliquid ad extra non est
denominatio perfectionis simpliciter, licet sit denominatio immensa. Et
sic patet imaginatio istius doctoris. </p>
    </div>
    <div>
  <head> <supplied>Opinio Iohannis Duns Scoti</supplied> </head>
  <p>
[156] Nunc declaranda est breviter Doctoris Subtilis intentio qualiter
Deus cognoscit futura contingentia. Pro cuius opinionis declaratione
pono certas conclusiones, quarum <strong>prima</strong> sit ista:<!--<a href="#_ftn44" name="_ftnref44">{44}</a>-->
nulla ratio idealis est divinae substantiae respectu futurorum
contingentium cognitio adhaesiva. Verbi gratia, pro intellectu
conclusionis quid Doctor imaginatur, sicut capta aliqua veritate
contingente, ut puta quod Sortes est albus, ex hoc quod species
mentalis correspondens Sorti repraesentat Sortem, et similiter species
albi repraesentat album, per has tamen duas species sic repraesentantes
non habet intellectus noster notitiam adhaesivam huius complexi,
<mentioned>Sortes est albus</mentioned>, sed requiritur alia, ita in proposito. Obiecta enim
cognita in esse intelligibili per divinum intellectum posita in esse
sunt [126vb] ideae, et idcirco sunt rerum species et similitudines;
propterea talia non sunt rationes cognoscendi formaliter aliquod
complexum contingens adhaesive. </p>
  <p> [157] Ista igitur
conclusio sic intellecta probatur: nulla complexio quae ex se non est
nata cognosci, cognitis terminis, cognoscitur per simplicem notitiam
suorum terminorum; sed quaelibet propositio contingens ad utrumlibet
est complexio quae ex se non est nata cognosci, cognitis terminis; ergo
nulla propositio contingens ad utrumlibet cognoscitur per simplicem
notitiam suorum terminorum. Consequentia et maior patent, et minor
apparet ex hoc, quoniam quaelibet propositio quae cognoscitur, cognitis
terminis, est propositio per se nota; sed nulla propositio contingens
ad utrumlibet est propositio per se nota; ergo nulla talis cognoscitur,
cognitis terminis. Et tunc ultra, cum igitur terminis talis
propositionis correspondant proportionaliter ideae in Deo, sequitur
quod per cognitionem talium idearum non habetur formaliter cognitio
adhaesiva complexionis. Et per consequens ad hoc quod veritas de futuro
contingenti cognoscatur, non est sufficiens cognitio idearum. </p>
  <p>
[158] Praeterea, quaelibet ratio idealis est naturaliter sui ideabilis
repraesentativa. Si ergo Deus ex hoc cognoscit futura contingentia quia
rationes ideales sunt sibi rationes cognoscendi talia contingenter
futura, sequitur quod Deus naturaliter et necessario cognoscit futura
contingentia, et per consequens Deus necessario scit Sortem esse album
et huiusmodi. Quae omnia sunt falsa, eo quod tunc omnia essent de
necessitate. Sed propositio primo assumpta probatur: quaelibet ratio
praecedens omnem actum voluntatis est mere naturalis; sed ideae sunt in
intellectu divino ante omnem actum voluntatis; ergo sunt rationes mere
naturales. Et consequentia probatur, nam signo ideas hominis et albi,
et quaero, aut istae repraesentant compositionem extremorum aut
divisionem? Si compositionem, et cum naturaliter repraesentant,
sequitur quod taliter Deus cognoscit illam compositionem&#8212;et similiter
est de divisione. Et per consequens, sive repraesentet compositionem
sive divisionem, sequitur quod Deus naturaliter cognoscit illam, et ita
necessario Sortes esset albus vel necessario non esset albus; quare
etc. </p>
  <p> [159] Praeterea, nulla ratio repraesentativa
indifferenter pro isto nunc vel illo est repraesentativa futuri
contingentis pro A instanti vel pro B; sed quaelibet ratio idealis est
ratio repraesentativa indifferenter pro isto nunc vel pro illo; ergo
nulla talis est repraesentativa futuri contingentis, et per consequens,
per rationes ideales non habetur notitia de futuro contingenti.
Consequentia et maior patent [127ra]. Et minor declaratur, nam idea est
species et similitudo rei; nunc autem species rei sic repraesentat rem
sive sit sive non sit, sicut si sit futura vel non; quare etc. </p>
  <p>
[160] Et confirmatur, nam iste terminus <mentioned>homo</mentioned> non plus ex se dat
intelligere praesentem, praeteritum, vel futurum. Cum igitur
similitudinarie ad hoc se habet idea, sequitur quod ratione sui non
plus certificat intellectum quod repraesentatum per ipsam sit quam quod
erit vel fuit, et per consequens conclusio vera. </p>
  <p> [161] <strong>Secunda conclusio</strong> est haec:<!--<a href="#_ftn45" name="_ftnref45">{45}</a>-->
intellectus divinus cognoscit futura contingentia per hoc quod clare
conspicit immutabilem determinationem propriae voluntatis. Ista
conclusio sic probatur: aliquid est contingenter futurum. Vel ergo a se
vel ab alio. Non a se. Ergo ab alio. Et cum non sit processus in
infinitum, deveniendum est ad primum quod est causa contingenter
futuri. Illud autem Deus est. Si ergo in Deo ponitur ratio causalis
contingentiae, aut est in voluntate Dei aut in intellectu. Non in
intellectu, quia cum sit potentia naturalis, causaret necessario, et
per consequens talia non evenirent contingenter. Si ergo in voluntate,
sequitur quod per prius competit voluntati talis ratio quam
intellectui, et per consequens oportet quod intellectus aspiciat in
voluntate ut possit de futuro contingenti certificari. Hoc autem non
potest ex hoc quod videt voluntatem ut indifferentem ad hoc vel ad
illud. Ergo oportet quod istam certificationem habeat per
determinationem ipsius voluntatis, quod est propositum. </p>
  <p>
[162] Praeterea, omnis cognitio respectu alicuius distincti vel est a
causa ad effectum vel ab effectu ad causam; sed Deus cognoscit
contingenter futura; ergo vel ab effectu vel a causa. Non ab effectu,
quia sic ipsius intellectus vilesceret. Si ergo a causa, vel a se vel
ab alia. Non ab alia, quia talis est effectus. Ergo a se. Sed non
potest hoc esse in quantum esset causans necessario, aliter omnis
effectus necessario eveniret. Ergo oportet quod hoc sit per hoc quod
est causa contingenter ad extra. Et per consequens ex hoc cognoscit
futurum contingens quia videt se causam contingenter talis futuri. Ut
sic possit ratio confirmari: quandocumque aliquod antecedens est causa
alicuius consequentis, ad hoc quod tale consequens clare intelligatur,
vel oportet quod intelligatur in se ipso vel per antecedens inferens
tale consequens. Nunc autem futurum contingens evenire pro A instanti
est consequens ad determinationem divinae voluntatis. Cum igitur
intellectus divinus non prospiciat tale futurum in se, sequitur quod
hoc praecise faciat ex determinatione propriae voluntatis. Sic igitur
apparet veritas praemissae conclusionis. </p>
  <p> [163] <strong>Tertia conclusio</strong>
et finalis est haec: divina essentia per prius est futurorum
contingentium [127rb] causaliter contentiva quam sit ipsorum scientia
seu cognitio adhaesiva. Ista conclusio sufficienter sequitur ex
praecedente, nam ex hoc Deus cognoscit futura contingentia quia videt
determinationem divinae voluntatis, ergo per prius est determinatio
divinae voluntatis quam sit talis cognitio adhaesiva. Sed quam primo
est determinatio divinae voluntatis, tam primo divina essentia est
talis futuri causaliter contentiva; ergo per prius est ad extra
causaliter contentiva quam sit ad extra scientia adhaesiva, quod est
propositum. </p>
  <p> [164] Et confirmatur ratio: si sunt duo aeque
primo et unum illorum est prius altero et aliud est prius eo, ut si A
et B sint aeque primo et A est prius C, sequitur quod B est prius C;
nunc autem determinatio divinae voluntatis ad A futurum et divinam
essentiam esse causaliter contentivam A futuri sunt aeque primo; ergo,
si determinatio divinae voluntatis respectu A est prius quam sit
cognitio adhaesiva respectu illius, sequitur quod similiter divinam
essentiam esse causaliter contentivam A futuri erit prius. Quare
propositum. </p>
  <p> [165] Praeterea, dato conclusionis
contradictorio, quod non sic esset sed potius e converso, videlicet
quod per prius esset cognitio futurorum quam voluntas ipsa
determinaret, tunc sequeretur quod, cum talis cognitio non sit libera,
sed mere naturalis, pro eo quod praecedit omnem actum voluntatis,
naturaliter et necessario cognosceret futura contingentia, et per
consequens talia necessario evenirent, quod est falsum. Et consequentia
superius fuit deducta; quare propositum. </p>
  <p> [166] Nec valet
dicere quod aeque primo, quia tunc, sive voluntas determinaret sive
non, non minus esset respectu talis futuri cognitio adhaesiva. Et tunc
sequitur idem quod prius; quare propositum. Ut sic possit ratio
declarari: vel illa duo, videlicet determinatio divinae voluntatis et
cognitio adhaesiva, sunt aeque primo, vel unum est prius altero. Non
aeque primo, ergo unum est prius altero. Non cognitio adhaesiva, ergo e
converso. Consequentia patet, et propositiones assumptae patent ex
declaratis. Quare propositum. </p>
  <p> [167] Imaginatio ergo
Doctoris Subtilis in hoc consistit: videt in rebus aliqua contingenter
futura, et per hoc inquirit causam, et tandem pervenit ad primam in qua
reperit intellectum et voluntatem. Quia intellectus est potentia mere
naturaliter operativa ante omnem actum voluntatis, ideo concludit quod
a tali potentia non provenit contingentia rerum. Et ex hoc dicit quod
voluntas est huiusmodi causa intellectus. Igitur prout ad voluntatem
convertitur, videt ipsam causam contingenter futuri, et ex hoc
prospicit contingenter futurum. Unde tota radix suae positionis
consistit in secunda conclusione. </p>
  <p> [168] Imaginatur etiam
per alium modum: intellectus divinus offert voluntati vel simplicia
quorum [127va] complexio est contingens, vel complexiones neutras. Si
primo modo, sic voluntas determinat quod unum sit aliud vel non, et ita
compositio vel divisio talis complexionis provenit ex divina voluntate.
Similiter, si secundo modo offeratur voluntati, tunc voluntas eligens
unam partem determinat ipsam, et sic intellectus prospicit veritates
contingentium futurorum per hoc quod si aliquid est verum, statim
cognoscit illud. Et quia per prius non erant talia vera, ideo nec
ipsorum notitia habebatur. Et sic posset dici quod intellectus divinus
ex se ipso cognoscit talia contingenter futura, sicut esset quod eadem
visio maneret in oculo et nunc unum, nunc aliud, monstraretur. </p>
    </div>
    <div>
  <head> <supplied>Obiectiones Guillelmi de Ockham ad opinionem Scoti et solutiones earum</supplied> </head>
  <p> [169: -161] Sed <strong>contra illam secundam conclusionem</strong>
arguit Ockan/Okam per tres rationes, et similiter Brinchil per quinque
rationes. Quorum rationes adduco ut via sustinendi praedictam
conclusionem facilior appareat ex solutionibus talium rationum. Arguit
igitur Ockan/Okam primo sic, 
    <cit>
      <ref>primo libro super <em>Sententias</em>, distinctione 38</ref>
      <bibl>Guillelmus de Ockham, <em>Ordinatio in primum librum Sententiarum</em>, d. 38 (<em>Opera Theologica</em> IV, ed. G. Etzkorn and F. Kelley, St. Bonaventure, NY, 1979, pp. 578.7-583.19.</bibl>
    </cit>:
    quandocumque aliquid determinatur contingenter sic quod possibile est
ipsum numquam fuisse determinatum, per talem determinationem non potest
haberi evidentia certa et infallibilis; sed voluntas divina ita
determinatur quod possibile est ipsam numquam fuisse determinatam;
igitur per talem determinationem non potest haberi evidentia certa et
infallibilis ex quo simpliciter potest numquam fuisse. Et ita videtur
quod determinatio voluntatis divinae modicum facit ad hoc quod futurum
contingens infallibiliter cognoscatur, et per consequens conclusio
falsa. </p>
  <p> [170] Praeterea, vel voluntas divina est
determinata respectu omnium vel non. Si non, habetur propositum quod
per huiusmodi determinationem non cognoscet omnia talia contingenter
futura. Si sic, sequitur quod est determinata respectu actuum
voluntatis creatae. Sed hoc consequens videtur falsum; ergo et
antecedens. Falsitas sic probatur, quia quaero, aut determinationem
voluntatis divinae sequitur necessario determinatio voluntatis creatae
aut non? Si non, ergo per visionem talis determinationis non
cognoscetur infallibiliter contingenter futurum. Si sic, ergo quam non
est in potestate voluntatis talis determinatio, tam non est in
potestate voluntatis sic determinari. Et per consequens ita naturaliter
agit talis voluntas sicut quaecumque alia causa naturalis, quia sicut
posita determinatione divinae voluntatis non est oppositum in potestate
agentis naturalis, ita in proposito. </p>
  <p> [171] Praeterea,
quantecumque nostra voluntas sit determinata ad alteram partem
contradictionis et noster intellectus clare videat talem
determinationem, non sequitur quod infallibiliter cognoscat illam
partem pro eo quod voluntas potest velle oppositum; ergo visio talis
determinationis nihil facit ad hoc quod aliquid infallibiliter
cognoscatur. Cum igitur voluntas divina [127vb] non necessario sed
contingenter determinatur, sequitur quod intellectus divinus, per hoc
quod respicit talem determinationem, non sequitur quod infallibiliter
cognoscit tale futurum; quare propositum. </p>
  <p> [172: -169] Ad
istas rationes respondetur. Ad primam, cum dicit quod <quote>quandocumque
aliquid determinatur contingenter sic quod possibile est ipsum numquam
fuisse determinatum, per talem determinationem non potest haberi</quote>
evidens et infallibilis notitia de talibus futuris, hic dico, pro
materia argumenti, primo quod istud argumentum ita potest reduci contra
eum sicut pro eo. Quod sic probatur: nam ipsemet ponit quod Deus
cognoscit futura contingentia. Vel ergo necessario vel contingenter.
Non necessario, cum ipse et omnes nitantur vitare illud. Si
contingenter, tunc probo, sicut ipse probat, quod non infallibiliter
cognoscit, nam quandocumque aliquid sic scitur quod potest numquam
fuisse scitum, illud non infallibiliter scitur; sed quodcumque futurum
sic scitur quod potest numquam fuisse scitum; ergo nullum futurum
infallibiliter scitur. Consequentia patet, et consequens est falsum;
ergo et antecedens. Et non minor, ut apparet per eum et omnes alios.
Ergo maior. Et illa est sua in simili, nam ubi ipse ponit
determinationem voluntatis, ego pono scientiam intellectus. Dico igitur
quod ista propositio assumpta falsa est, pro quo advertendum est quod,
licet determinatio divinae voluntatis potest non esse determinatio
voluntatis et sic consimiliter Deus potest non scire tale vel tale
futurum, ex hoc tamen non sequitur quin talis notitia sit infallibilis.
Et ratio est quia non dicitur infallibilis pro eo quod non potest
aliter esse quin sic sciat, sed per hoc quod impossibile est talem
determinationem esse et divinum intellectum nescire talem
determinationem, sicut impossibile est aliquod futurum esse et divinum
intellectum non cognoscere illud. Et sic apparet quod ista ratio parum
concludit. </p>
  <p> [173: -170] Ad secundam, cum dicit, <quote>vel
voluntas divina est determinata respectu omnium vel non,</quote> dico quod
sic. Et cum dicit, <quote>vel talem determinationem sequitur necessario
determinatio voluntatis creatae vel non,</quote> dico hic, pro materia
argumenti, quod li <mentioned>necessario</mentioned> potest esse determinatio consequentiae
vel consequentis seu antecedentis. Si sit determinatio consequentiae,
absque dubio verum est quod talem determinationem divinae voluntatis
necessario sequitur determinatio voluntatis creatae, nam ista
consequentia necessaria est: <mentioned>Deus vult voluntatem creatam pro A
instanti producere B, ergo voluntas creata in A instanti producet B</mentioned>.
Et tunc, cum dicitur quod ageret mere naturaliter, hoc nego, quia ista
determinatio non est necessaria vel naturalis, et ideo nec determinatio
voluntatis creatae capit ex hoc aliquam necessitatem. Unde si per
possibile vel impossibile voluntas divina non ageret et voluntas creata
ageret, aeque sicut tunc esset libera ita et nunc. Unde istud
argumentum potest reduci contra eum, nam consimiliter, sicut arguit
[128ra] ipse de determinatione divinae voluntatis respectu nostrae, ita
arguam de scientia infallibili respectu nostrae voluntatis, quoniam
quaero, aut talem scientiam infallibilem respectu nostrae voluntatis
sequitur necessario determinatio nostrae voluntatis, aut non? Si sic,
sequitur illud inconveniens quod adducit contra alios. Si non, ergo
sequitur quod talis notitia non est sibi evidens et infallibilis
notitia de tali futuro, et ita apparet quod istud argumentum aeque
militat contra eum sicut pro eo. Ideo in rei veritate ratio parum vel
nihil concludit. </p>
  <p> [174: -171] Ad tertiam, cum dicit quod
<quote>quantecumque voluntas nostra sit determinata ad alteram partem
contradictionis et noster intellectus clare videat talem
determinationem, non sequitur quod infallibiliter cognoscat illam
partem, ergo similiter in proposito,</quote> hic dico, cum reverentia sua,
quod similitudo claudicat. Et ratio est quia ex determinatione
voluntatis nostrae ad A fore vel non fore, non sequitur causaliter ita
esse, sicut dicit Philosophus quod propter nostrum affirmare vel negare
nihil minus est in re. Sed ad determinationem divinae voluntatis bene
sequitur talem rem fore pro A instanti vel pro eodem non fore, cum sua
determinatio sit ratio causalis ad extra. Et ideo Deus, videns suam
determinationem quae est immutabilis et universaliter efficax, bene
videt futurum. Sed nostra voluntas, cum non sit efficax, non oportet
quod, eo ipso quod intellectus determinationem voluntatis nostrae
videt, quod statim infallibiliter cognoscat illud quod determinavit,
quamvis infallibiliter cognoscat talem determinationem, cum ipsam
intuitive videat et clare &#8212; ut patet per ipsummet in suo <em>Prologo</em>,
quaestione prima, ubi dicit quod intellectus noster etiam pro statu
viae habet notitiam intuitivam aliquorum quae non subsunt notitiae
intuitivae sensitivae, ut sunt affectiones, volitiones, cognitiones, et
cetera huiusmodi. Ex quibus apparet quod etiam ista ratio parum valet. </p>
  <p>
[175] Sed contra praedictam conclusionem et suas solutiones adhuc
oritur dubium quomodo Deus intelligit istam determinationem. Et videtur
quod per suam essentiam ut rationem cognoscendi. Arguitur namque sic:
divina essentia necessario se ipsam et quamlibet denominationem
perfectionis simpliciter suo intellectui repraesentat. Cum igitur
quodlibet attributum sit denominatio perfectionis simpliciter, sequitur
quod divina essentia repraesentat quodlibet attributum. Et cum voluntas
sit attributum, sequitur quod repraesentat etiam voluntatem. Et per
consequens ex cognitione divinae essentiae habetur cognitio voluntatis.
Et ex cognitione voluntatis habetur cognitio suae determinationis. Et
ex tali habetur notitia futuri contingentis. Ergo ex cognitione divinae
essentiae ut sic habetur notitia futuri contingentis. Ergo quam
necessario cognoscitur talis determinatio, tam necessario futurum
contingens; sed illa [128rb] necessario cognoscitur, cum sit intrinseca
divinae voluntati; ergo et tale futurum. Quare propositum. </p>
  <p>
[176] Hic pro responsione ad dubium est advertendum, secundum istum
doctorem, quod ista quattuor sunt ordinata, videlicet divina essentia,
potentia volitiva, actus volendi, et obiectum volitum. Dico igitur
quattuor propositiones negativas per ordinem. Prima, quod divina
essentia ut sic non repraesentat aliquam rationem contingentem.
Secunda, quod nec potentia volitiva. Tertia, nec actus volendi, cum sit
etiam necessario formaliter. Nec obiectum volitum repraesentat divinae
essentiae aliquid, quia sic ipsius intellectus vilesceret. Futurum
igitur contingens repraesentatur per determinationem divinae voluntatis
tanquam per rationem cognoscendi, et similiter ipsa determinatio se
ipsa cognoscitur. Et per hoc dico quod ipsamet determinatio divinae
voluntatis est sui ipsius et futurorum contingentium ratio cognitiva.
Et per hoc apparet quod non sequitur aliqua cognitio necessaria
respectu futuri contingentis. Et si dicatur quod tunc ista determinatio
secundum viam istius doctoris esset formaliter ratio contingens, dico
quod talis determinatio potest considerari ratione substracti vel
ratione denominationis. Primo modo est necessaria, quia est ipsamet
potentia volitiva seu actus volendi. Secundo modo verum est. Unde apud
eum realiter est necessaria et formaliter est contingens. Unde si quis
bene advertit, positio Magistri Iohannis de Ripa nihil aliud est quam
positio Doctoris Subtilis diffusius declarata. </p>
    </div>
    <div>
  <head> <supplied>Obiectiones Richardi Brinkil ad opinionem Scoti et solutiones earum</supplied> </head>
  <p> [177: -161] <strong>Contra praemissam secundam conclusionem</strong>, pro eius pleniori notitia, ulterius arguo per rationes quinque quas facit 
    <cit>
      <ref>Frater Richardus Brinkil in prima quaestione sue <em>Lecturae</em></ref>
      <bibl>Not extant, but see Z.
        Kaluza, Luvre thologique de Richard Brinkley, O.F.M., AHDLMA 57
        (1990), pp. 172, 175, and 226. The question was "Utrum potentia
        intellectiva et volitiva hic in via eodem actu quo utitur creatura
        libere fruatur Trinitate benedicta."</bibl>
    </cit>.
Arguitur ergo primo sic: quam primo naturaliter volitiva divina vult
cognitive et rationabiliter A fore, tam primo naturaliter intellectiva
divina scientia adhaesiva intelligit A fore. Sit ita gratia exempli
quod A sit aliquod volitum ad extra. Sed quam primo naturaliter
volitiva divina vult A fore, tam primo naturaliter cognitive et
rationabiliter vult A fore; ergo quam primo naturaliter volitiva divina
vult A fore, tam primo naturaliter intellectiva divina scientia
adhaesiva intelligit A fore. Et per consequens nullus est ordo
huiusmodi inter intellectivam et volitivam. Consequentia patet, et
minor ex hoc apparet quia, si non est ita, tunc volitiva divina vellet
quod non esset ab ea rationabiliter volitum aut intellectum, quod
videtur falsum. Et per consequens oportet quod ita sit quod, quam primo
vult aliquid, tam primo cognitive et rationabiliter vult illud. Et
maior probatur, quia quam primo naturaliter volitiva divina vult
cognitive et rationabiliter A fore, tam primo naturaliter intellectiva
divina dictat A fore &#8212; immo forsan prius intellectiva sic dictat, cum
ista consequentia sit bona et formalis [128va]: <mentioned>Volitiva divina vult A
fore, ergo vult cognitive et rationabiliter A fore</mentioned>. Ergo pro omni
mensura pro qua antecedens est verum, pro eadem consequens est verum.
Si ergo aeque primo vult volitiva A fore et intellectiva dictat A fore,
sequitur quod quam primo naturaliter volitiva divina cognitive et
rationabiliter vult A fore, tam primo intellectiva divina scientia
adhaesiva intelligit A fore. </p>
  <p> [178] Praeterea, arguit sic:
qualitercumque et quam primo volitiva divina est simpliciter perfecte
volens, est volens cognitive, cum omne agens ex cognitione sit
perfectius non sic agente; sed qualitercumque et quam primo est volens
A, taliter et tam primo est volens perfecte A, cum omnis potentia
divina, qualitercumque operetur ad intra vel ad extra, est potentia
completa et simpliciter perfecta; ergo qualitercumque et quam primo
volitiva divina est volens A, taliter et tam primo est volens cognitive
A. </p>
  <p> [179] Nec valet si dicatur quod verum est de notitia
incomplexa, sed non de notitia adhaesiva, quoniam secundum
imaginationem Doctoris Subtilis, per prius est Deum notitia incomplexa
cognoscere quam ipsum velle; sed notitia adhaesiva non est verum, et
ideo argumentum non concludit de notitia adhaesiva, sed tantummodo de
incomplexa, quod concedit iste doctor. Contra hoc arguitur sic: si
prius sit in Deo velle respectu existentiae contingentis creaturae quam
complexum intelligere, ergo si per impossibile non esset in Deo
complexum intelligere, non minus produceretur illa creatura in esse;
sed ex quocumque potest creatura in esse produci, ex eodem potest in
esse conservari; ergo staret absque contradictione, praeter divinam
scientiam effectum produci et in esse conservari, quod theologice
patenter contradictionem includit. Et prima consequentia arguitur ex
hoc, nam posita voluntate divina determinante creaturam ad esse,
quocumque alio non posito vel circumscripto, nihil minus produceretur
creatura, aliter impediri posset voluntas divina, quod non est verum;
quare propositum. </p>
  <p> [180] Praeterea, et tertio, arguit sic:
intellectiva divina nullam perfectionem simpliciter vel secundum quid
recipit a sua volitiva; sed scientia adhaesiva intelligere A est
perfectio simpliciter vel secundum quid ipsi intellectivae divinae;
ergo scientia adhaesiva intelligere A non causatur in intellectiva
divina per aliquem actum ipsius volitivae divinae, quod est oppositum
conclusionis datae. Consequentia apparet et maior, cum intellectiva
divina sit actus primus non simpliciter nec secundum quid perfectibilis
aut potentialis. Et minor arguitur sic: existente A melius est
adhaesive intelligere A quam aliquid sibi repugnans, ergo existente A
adhaesive [128vb] intelligere A est perfectio simpliciter vel secundum
quid. Ista consequentia patet ex modo investigandi perfectionem
simpliciter per 
    <cit>
      <ref>Anselmum, <em>Monologion</em> XV</ref>
      <bibl>Anselmus, <em>Monologion</em>, c. 15. </bibl>
    </cit>; 
    quare propositum. </p>
  <p>
[181] Praeterea, et quarto, arguit sic: quam ultimate perfecta est
volitiva divina, tam ultimate perfecta est eius intellectiva; sed sic
ultimate perfecta est eius volitiva quod a nulla potentia
qualitercumque ab ea distincta est determinabilis aut limitabilis ad
aliquid vel aliqualiter volendum; ergo sic ultimate perfecta est eius
intellectiva quod a nulla potentia qualitercumque ab ea distincta est
determinabilis aut limitabilis ad aliquid vel aliqualiter
intelligendum. Patet consequentia et minor, cum volitiva divina
respectu cuiuscumque existentiae contingenter creatae sit summe libera
libertate indifferentiae vel contradictionis. Et maior arguitur sic:
utraque potentia, tam videlicet intellectiva quam volitiva, est primo
Deus et neutra per aliam, ergo utraque est aeque et ultimate perfecta;
quare propositum. </p>
  <p> [182] Praeterea, quinto et ultimo arguit
sic: quicquid imperfectionis est in volitiva creata removendum est a
volitiva divina; sed quod volitiva creata aliquid vult agere quod
intellectiva non dictat agendum imperfecte et deminute vult; ergo quod
volitiva divina aliquid prius causaliter vellet quam intellectiva
ipsius dictat esse volendum tanquam imperfectum est a Deo removendum.
Consequentia et maior patent, et minor arguitur sic: nam signato aliquo
apparenti bono ipsi volitivae quod scientia adhaesiva et intellectiva
non iudicat esse bonum, quod sit A, ita quod A appareat ipsi
intellectivae neutrum, sicut ex hypothesi quodlibet contingens apparet
ipsi intellectivae divinae prius quam determinetur ad esse actu ipsius
volitivae. Tunc arguitur sic: si volitiva creata volitive tendat in A
prius quam intellectiva iudicat fore volitive tenendum in A,
irrationabiliter et imperfecte tendit in A, cum talis tendentia nata
sit dirigi secundum regulam acceptam a ratione, et per eam actu non
dirigitur. Cum etiam quaelibet talis tendentia dirigi habet secundum
artem secundum quam talis non dirigitur, ergo quod volitiva creata
aliquid tale velit prius quam intellectiva dictat illud esse volendum,
et perfecte et deminute vult, quod erat probandum. Et confirmatur
ratio: si talis volitiva prius vellet quam sciret propter quid aut quid
vellet, utrum videlicet bonum vel malum, bene vel male, sequitur quod
talis volitiva sic volendo [129ra] imperfecte vellet, cum ignoranter in
suum volitum ferretur; quare propositum. </p>
  <p> [183: -177] Ad
istas rationes per ordinem respondeo, et primo ad primam, cuius radix
in hoc consistit quod aeque primo intellectiva divina et volitiva sunt
in actibus suis &#8212; immo per prius est in actu suo intellectiva quam
volitiva, quia omnis volitio praesupponit cognitionem et non e contra.
Unde sequitur, quocumque demonstrato, <mentioned>Hoc vult, ergo cognoscit</mentioned>, iuxta
illud <ref>beati Augustini</ref>:<a href="#_ftn49" name="_ftnref49">{49}</a>
<cit>
  <quote source="http://scta.info/resource/adt-l10">Invisa diligere possumus, incognita nequaquam.</quote>
  <bibl>Augustinus, <em>De Trinitate</em> X</bibl>
</cit> 
    Et per hoc apparet
quod, si volitiva divina vult aliquid, eo ipso cognoscit illud. Hic
dico, pro materia argumenti, quod volitiva divina potest considerari
dupliciter, videlicet vel ut potentia pure perceptiva, vel ut potentia
activa seu executiva. Ista divisio patet, quoniam divina essentia se
ipsam vult, et tamen non se ipsam in esse producit, et per consequens
creaturam sic vult quod eam producit. Ergo videtur quod alia est
habitudo talis potentiae ut perceptivae, alia ut activae seu
executivae. </p>
  <p> [184] Secundo dico quod habitudo talis
potentiae ut activa est et executiva non praesupponit nec consequitur
formaliter rationem intellectivi. Verbi gratia quid volo dicere: esse
activum et intellectivum non se habent secundum prius et posterius.
Patet, nam si formaliter esse activum praesupponit intellectivum,
impossibile esset aliquid agere quin illud intelligeret, quod falsum
est, et per consequens ratio activitatis non praesupponit rationem
intellectivi. </p>
  <p> [185] Tertio dico quod universaliter esse
volitivum ut perceptivum praesupponit intellectivum. Et istud patet,
nam non possum aliquid appetere vel diligere quin illud cognoscam sive
intelligam, nam bene sequitur, <mentioned>Diligo, ergo intelligo vel cognosco</mentioned>. </p>
  <p>
[186] Quarto dico quod determinatio divinae voluntatis non intelligitur
formaliter ut quaedam perceptio, sed potius ut quaedam executio
potentiae volitivae in quantum est activa. Quod apparet, quoniam ex
tali determinatione provenit quod Antichristus erit pro A instanti vel
pro B, et non per modum cuiusdam purae perceptionis, sed potius per
modum cuiusdam executionis. </p>
  <p> [187] His ergo praemissis,
venio ad rationem. Quando dicitur quod <quote>quam primo naturaliter volitiva
divina vult, tam primo naturaliter intellectiva intelligit,</quote> dico quod,
si capiatur li <mentioned>velle</mentioned> ut exprimit actum perceptivum, verum est. Si
vero ut exprimit actum executivum, falsum est. Nam ut dictum est in
tertia conclusione, per prius est divina essentia ad extra causaliter
contentiva quam sit cognitio adhaesiva. Unde ista consequentia, <mentioned>Deus
vult A, ergo cognoscit A</mentioned>, formalis est, prout li <mentioned>velle</mentioned> exprimit
actum perceptivum, non autem prout exprimit actum executivum. [129rb]
Et sic sumendo, totum quod per argumentum inducitur leviter potest
concedi, nec est contra opinionem in aliquo. Sed si ex hoc vellet
inferre de actu executivo, patet quod consequentia nihil valet, sed est
pura aequivocatio de isto termino <mentioned>velle</mentioned>, Intellectiva igitur divina
actu adhaesionis non praesupponit volitivam ut perceptivam, sed potius
ut executivam. Et hoc respectu veritatis contingentis. </p>
  <p>
[188: -178] Ad secundam rationem, cum dicitur quod <quote>qualitercumque et
quam primo volitiva divina est simpliciter perfecte volens, est volens
cognitive,</quote> hic dico quod, si intelligatur perceptive, verum est, et
totum conceditur ad illum sensum. Si vero executive, negatur, et
responsio etiam assignata per eum bona est, secundum viam Doctoris
Subtilis. Ad improbationem, quando dicitur quod, <quote>si per impossibile
non esset in Deo intelligere tale complexum, non minus tale posset in
esse produci quod theologice patenter contradictionem includit,</quote> hic
dico, pro materia argumenti, quod contradictionem aliquam propositionem
includere quandoque provenit ex repugnantia extremorum, ut cum dico,
<mentioned>Sortes est ens et Sortes est non-ens</mentioned>. Quandoque non est repugnantia
in extremis, sed provenit talis repugnantia ex positione alicuius et
negatione alterius sequentis ipsum. Verbi gratia, cum dico, <mentioned>Omnis homo
est albus et nullus homo est animal</mentioned>, li <mentioned>albus</mentioned> et li <mentioned>animal</mentioned> sic se
habent quod ad esse animalis non sequitur formaliter esse albi, nec e
contra, et stant simul. Ideo ista contradictio non provenit ex parte
illorum extremorum, quamvis proveniat ex parte hominis et animalis, nam
ad positionem hominis, sequitur positio animalis. Et ideo ponere
negationem animalis simpliciter et positionem hominis est contradictio.
Sic in proposito, captis istis duabus propositionibus, <mentioned>Deus producit
A</mentioned>, <mentioned>Deus non intelligit A</mentioned>, licet copulativa formata ex ipsis sit
contradictionem implicans, hoc tamen non provenit ex eo quod li
<mentioned>producere</mentioned> et <mentioned>non intelligere</mentioned> repugnent, sed ex hoc quod Deus est
universaliter perfectus. Et ideo ad positionem Dei sequitur ipsum
intelligere A. Et ideo non stant istae duae simul, quod Deus producat A
et non intelligat A, sed ex hoc non sequitur quin per prius sit Deum
esse causaliter ad extra contentivum quam adhaesive cognitivum. Unde
aspiciendo illas rationes in sua communitate, una non includit aliam.
Et ideo argumentum istud procedit sophistice secundum non causam ut
causam, ut si vellem arguere quod non esset prius me esse animal quam
hoc animal, per hoc quod contradictionem implicat me esse hoc animal et
non animal, ista causa nihil facit ad propositum. Quare etc. </p>
  <p>
[189: -180] Ad tertiam rationem, cum dicitur, <quote>Intellectiva divina
nullam perfectionem simpliciter vel secundum quid recipit [129va] a sua
volitiva, sed scientia adhaesiva intelligere A dicit dicit perfectionem
simpliciter vel secundum quid, quare etc.,</quote> hic dico quod intellectus
et voluntas sunt duae denominationes ab invicem formaliter
condistinctae, quarum quaelibet Deo correspondet immense, licet nulla
illarum sit formaliter universaliter perfecta. Et sic ipsas capiendo,
absque dubio nullam capit perfectionem ab alia. </p>
  <p> [190] Et
tunc ad minorem, cum dicitur, <quote>Scientia adhaesiva intelligere A dicit
perfectionem simpliciter vel secundum quid,</quote> dico quod hoc non est
verum, nam cum sedeo, Deus scit me sedere, et cum surgo, Deus scit me
surgere, et tamen intellectiva divina nullam perfectionem simpliciter
vel secundum quid perdidit vel acquisivit. Ergo videtur quod adhaesive
Deum scire A non dicit perfectionem, sicut Deum determinasse A pro B
instante nullam perfectionem dicit, cum Deus posset adhuc numquam
determinasse A, aliter A necessario eveniret. Et cum dicitur quod
<quote>scientia adhaesiva intelligere A dicit perfectionem,</quote> ut patet per
definitionem Anselmi, <em>Monologion</em> XV, dico quod ex illa
descriptione non habetur propositum. Nam ut apparuit, non ponit maiorem
perfectionem in Deo scire Sortem currere quam eius oppositum. Et ideo
nec dicit perfectionem nec imperfectionem, nam per ipsum perfectio
simpliciter dicitur quae cuicumque inest melius est ipsum quam non
ipsum. Et in proposito, nec melius nec peius. Quare propositum. </p>
  <p>
[191: -181] Ad quartam rationem, cum dicitur quod <quote>quam ultimate
perfecta est volitiva divina, tam ultimate perfecta est ipsius
intellectiva; sed volitiva divina est tam perfecta et ultimate perfecta
quod nullo modo est determinabilis ad aliquid volendum per aliquid ab
ea dictinctum; ergo consimiliter est de intellectiva censendum,</quote> hic
dico primo quod in rei veritate talis modus arguendi modicum valet,
sicut non sequitur, <mentioned>quam ultimate perfectus est Deus Pater, tam
ultimate perfectus est Deus Filius; sed tam ultimate perfectus est
Pater quod potest producere Filium sibi aequalem; ergo tam ultimate
perfectus est Filius quod potest producere filium sibi aequalem</mentioned>.
Constat quod conclusio est falsa et quaelibet praemissarum est vera.
Ergo consequentia nihil valebat, et tamen modus arguendi per omnia
similis est suo modo arguendi. </p>
  <p> [192] Dico tamen, pro
materia argumenti, quod ista indeterminatio vel determinatio provenit
divinae voluntati in quantum est potentia activa quae se ipsam
determinat ad producendum vel non producendum, non autem in quantum
potentia perceptiva. Unde iste videtur ordo volendi et intelligendi,
secundum istum doctorem, nam primo intellectus divinus producit obiecta
cognita in esse intelligibili; postmodum voluntas complacet in ipsis;
tertio ex cognitione et complacentia voluntas determinat tale obiectum
fore [129vb] pro A instanti vel pro B; et quarto intellectus aspicit
illud et cognoscit, et similiter voluntas complacet in eo quod
determinavit. Unde sicut talem determinationem consequitur adhaesiva
cognitio, ita similiter quaedam complacentia, et ideo per hoc non plus
est determinata intellectiva quam volitiva. Unde si intelligat minorem
quod volitiva ut perceptiva non moveatur ab alio a se formaliter
distincto, falsum est, cum ita volitiva complacet in tali
determinatione sicut intellectiva adhaesive cognoscit. Et sic patet
quod, si fiat comparatio intellectivae ad volitivam prout est
perceptiva, non reperiet difficultatem. Sed quia non distinguit inter
ipsam ut perceptivam et activam, ideo apparet difficultas quae modica
est. </p>
  <p> [193: -182] Ad quintam rationem et ultimam, <quote>quicquid
imperfectionis est in volitiva creata removendum est a volitiva divina,
sed quod volitiva creata velit agere quod intellectiva non dictat
agendum imperfectionis est in voluntate creata,</quote> hic dico quod verum
est totum, loquendo de volitiva ut est perceptiva, nam imperfectionis
videtur diligere quod intellectus non dictat diligendum, maxime ubi
intellectus est sine errore. Nunc autem talis veritas de futuro
contingenti ponitur in esse per actum executivum divinae voluntatis, et
tunc primo est capiens veritatem et similiter bonitatem. Et tunc
consequenter participat rationem obiectivam intellectus et voluntatis.
Et ideo tunc fertur intellectus et voluntas ad ipsam veritatem de rei
futuritione prout sunt potentiae perceptivae intellectus. Igitur ut
praecedens determinationem divinae voluntatis non potest dictare quod
tale futurum erit pro A vel pro B, cum adhuc non sit posita in esse
talis veritas de futuro. Et hoc ex imperfectione non provenit
intellectus, sed potius ex condicione talis veritatis quae non potest
in esse poni nisi per actum divinae voluntatis. Quando ergo dicitur
quod, <quote>si esset aliquod non apparens intellectui verum et volitiva
tenderet in illud ante dictamen intellectus, imperfecte tenderet,</quote>
verum est quando talis tendentia est per modum perceptionis, sed quando
est per modum executionis, hoc non oportet. </p>
  <p> [194] Et si
dicatur quod secundum hoc Deus ageret ad extra quod non cognosceret,
dico quod hoc non sequitur, quia Deus bene cognoscit praevie
quidditatem talis rei cuius existentiam in esse poni dependet immediate
a voluntate divina. Et ideo per prius est voluntatem sic talem
quidditatem ad esse determinare quam sit intellectum ipsam conspicere.
Talis autem prioritas non tollit quin producendo productum non
intelligat et intelligendo producat. Et ideo nullatenus in Deo arguit
imperfectionem [130ra], sicut per hoc quod est prius intelligens quam
volens nulla ibi intelligitur imperfectio. Et sic apparet quid est ad
illas rationes dicendum. </p>
  <p> [195] Sed hic oritur dubium: dato
adhuc &#8212; ut dicit praedicta conclusio &#8212; quod divinus intellectus
cognoscat futura contingentia per hoc quod videt determinationem
propriae voluntatis, non habet propter hoc quod ipsa sciat
certitudinaliter, cum talis determinatio possit non esse. Hic dico,
secundum mentem istius doctoris, quod imaginanda sunt quattuor signa.
Primum, in quo repraesentat divina essentia suo intellectui terminos
simplices tam necessariorum quam contingentium. Secundum, in quo
divinus intellectus format complexiones talium terminorum, determinans
impossibiles et necessarias, quia istae sunt ex terminis notae; quia
vero contingentes non habent evidentiam ex terminis, ipsas intellectus
divinus ut neutras concipit. Tertium signum, in quo divina voluntas
tales complexiones ut neutras sibi per intellectum ostensas determinat
ad alteram partem. Quartum signum, in quo divinus intellectus,
aspiciens ad divinam voluntatem, videt determinatam propositionem quam
ei ut neutram praesentaverat. </p>
  <p> [196] Nunc ad propositum
applicando, dico quod rerum contingentia intelligitur in tertio signo,
sed certitudo divinae scientiae in quarto. Et quoniam aspicit divinam
determinationem immutabilem, ideo est certa de rerum adventu. </p>
  <p>
[197] Et si dicatur quod hoc non videtur verum pro eo quod potest non
esse talis determinatio, dico quod potentia ad utrumlibet potest duobus
modis intelligi, videlicet cum successione et absque ulla successione.
Dico igitur quod in Deo nulla potest imaginari potentia ad utrumlibet
cum successione, et hoc respectu suae determinationis. Unde si nunc est
determinatus ad Antichristum fore, aeternaliter fuit determinatus ad
Antichristum fore. Quia igitur mutabilitas dicit potentiam cum
successione, ideo nullo modo Deus mutabiliter se determinat, sed potius
immutabiliter. Potentia autem sine successione est quando aliquid sic
novit aliud quod ipsum numquam scivisse illud nullam impossibilitatem
implicat seu contradictionem. Et ideo, cum hoc quod Deus determinavit
Antichristum fore, stat possibilitas illius, <mentioned>Antichristus non erit</mentioned>,
quae tamen cum prima vel successive non potest poni in esse. Et ideo,
si ponatur una esse vera, statim sequitur quod alia sua opposita
numquam fuit vera. Et tota ratio est quia talia non subsunt alicui
potentiae respicienti ipsa successive. </p>
    </div>
  </div>
  <div>
  <head> <supplied>PARS QUARTA</supplied> </head>
    <div>
  <head> <supplied>Conclusio prima contra opinionem Petri Aureoli</supplied> </head>
  <p>
[198] Nunc ultimo pro complemento istius articuli est colligenda
positio communior inter omnes. Pro cuius declaratione quattuor pono
conclusiones, quarum prima sit ista: nulla indistantiae positiva vel
nega[130rb]tiva condicio est Deo formalis ratio cognoscendi futura
contingentia. Ista conclusio ponitur contra primam opinionem, videlicet
Domini Fratris Petri Aureoli, qui, ut prius declaratum est, imaginatur
ex hoc Deum cognoscere futura contingentia quia indistat a talibus
negative. Ista conclusio sic probatur: nulla ratio mere negativa est
formaliter ratio cognoscendi aliquod positivum; sed quaelibet talis
indistantia est ratio mere negativa; ergo nulla talis est formaliter
ratio cognoscendi aliquod positivum, et per consequens nec aliquod
futurum contingens. Consequentia patet, et minor per opinantem. Sed
maior declaratur, nam illa ratio quae ex sua condicione sic se habet
quod, si nihil esset possibile vel futurum, taliter se haberet qualiter
nunc se habet, non plus est nunc futuri ratio cognitiva quam tunc
esset; sed si per impossibile ita esset, nihil per talem indistantiam
cognosceretur; ergo nec modo, cum uniformiter se habet semper talis
ratio. Maior istius probationis apparet ex quo talis ratio uniformiter
semper se habet. Et minor apparet, nam si nihil esset, adhuc Deus
indistaret a quolibet alio negative. Ergo non videtur quod talis ratio
sit sufficiens. Quare propositum. </p>
  <p> [199] Praeterea, nulla
ratio aeque respiciens aliqua, ut puta A et B, est magis cognitio unius
quam alterius; sed indistantia negativa aeque respicit aliqua, ut puta
possibilia et futura; ergo non magis per talem indistantiam
cognoscentur futura quam possibilia, et per consequens ita iudicabit
omne possibile esse futurum, sicut e converso. Consequentia patet, et
maior ex hoc quoniam si talis ratio est communis utrique et
indifferenter, non videtur ratio quare magis unum sic respiciet quam
reliquum. Et minor apparet, quoniam Deus indistanter negative se habet
ad possibilia. Vel ergo est latitudo in huiusmodi indistantia vel non.
Si non, habetur propositum. Si sic, tunc cum minor indistantia sit
quodammodo positiva respectu maioris, sequeretur quod esset aliqualis
positiva indistantia, quod positio negat. Quare propositum. </p>
  <p>
[200] Praeterea, nulla ratio aeque respiciens duo contradictoria est
magis unius cognitio quam alterius; sed talis indistantia est aeque
respiciens duo contradictoria; ergo talis indistantia non est magis
cognitio unius contradictorii quam alterius, et per consequens per
talem indistantiam non plus cognoscetur quod Antichristus erit quam
quod Antichristus non erit. Consequentia et maior patent, et minor ex
hoc apparet quoniam Deus indistanter negative se habet ad Antichristum
non fore, aliter distaret, quod ista positio negat. Ex hoc etiam
apparet quod nec indistantia positiva potest poni, quia tunc omnia
essent praesentia aeternitati. Cum [130va] verior sit praesentialitas
aeternitatis quam aliqua praesentialitas temporalis, ergo si ex hoc
quod aliquid est praesens huic instanti dicitur existere
praesentialiter, ergo a fortiori ex hoc quod est praesens aeternitati
dicetur existere, immo sequitur quod omnia aeternaliter fuissent. Et
per consequens apparet quod nec indistantia positiva nec negativa
faciunt aliquid ad hoc quod Deus cognoscat futura contingentia. Sic
igitur apparet illa conclusio vera. </p>
    </div>
    <div>
  <head> <supplied>Conclusio Secunda contra opinionem Iohannis de Ripa</supplied> </head>
  <p>
[201] Secunda conclusio est haec: nulla ratio quovismodo contingens est
Deo formalis notitia certitudinaliter futura contingentia cognoscendi.
Haec conclusio ponitur contra Magistrum Iohannem de Ripa, qui
oppositum, ut prius apparuit, tenuit. Haec conclusio sic probatur: nam
dato conclusionis contradictorio, staret Deum esse et nihil extra se
intelligere. Consequens est impossibile, ergo et antecedens. Et istud
est oppositum conclusionis, ergo conclusio vera. Consequentia patet.
Sed probo assumptum, nam signo per imaginationem omnes rationes
contingentes in Deo per A, et quaero numquid A sit formaliter necesse
esse vel non? Si non, ergo staret sine contradictione A non esse et
Deum esse, ex quo nulla contradictio est nullum contingens esse et
quodlibet necessarium esse. Si sic, ergo A non est formaliter
contingens, quod est contra fundamentum positionis, et per consequens
sequitur veritas praedictae conclusionis. </p>
  <p> [202] Praeterea,
vel stat Deum esse sine A vel non. Si sic, habetur propositum, quia
tunc, cum non haberet rationes huiusmodi contingentes, non intelligeret
aliud extra se. Si non, ergo aliquod necesse esse ad sui esse indiget
aliquo contingente, et per consequens tale non est necesse esse.
Probatur ista consequentia, quoniam omne dependens a contingente est
contingens; sed quod non potest non esse sine contingente est dependens
a contingente; ergo quod non potest non esse sine contingente est
contingens. Si ergo necesse esse sit huiusmodi, sequitur propositum. </p>
  <p>
[203] Praeterea, impossibile est rationes immediate dividentes aliquod
commune de se invicem praedicari, quia sic non essent immediate ex
opposito condivisae, ut patet in omnibus rationibus dividentibus
aliquod commune, ut puta substantiam vel aliquod aliud genus; nunc
autem ratio entis sufficienter dividitur in necessarium et contingens;
ergo impossibile est istas duas rationes de se invicem praedicari. Et
per consequens, si Deo intrinsece competit necessitas, ab eo intrinsece
removetur contingentia; ergo impossibile est quod Deus per tales
rationes contingentes aliquid extra se cognoscat. Ut sic possit ratio
confirmari: nulla potentia cognoscit aliquid per rationem sibi
repugnantem; sed ratio contingentiae repugnat intellectivae divinae
formaliter; ergo talis ratio contingentiae non potest esse sibi
formalis ratio aliquid cognoscendi. Quare propositum. [130vb*] </p>
    </div>
    <div>
  <head> <supplied>Conclusio tertia contra opinionem Iohannis duns Scoti</supplied> </head>
  <p>
[204] Tertia conclusio est haec: nulla causalitatis effectivae condicio
est Deo respectu futurorum contingentium ratio formaliter cognitiva.
Ista conclusio infert oppositum opinionis Doctoris Subtilis, qui ponit
determinationem divinae voluntatis esse rationem cognoscendi futura
contingentia. Quae conclusio sic probatur: illud non est ratio Deo
formaliter cognitiva quo posito vel non posito non minus Deo competit
quod sit ratio formaliter cognitiva; sed posito vel non posito quod
Deus sit causa effectiva rerum ad extra, non minus Deus est cognitivus
ad extra; ergo propositum. Consequentia et maior patent. Probo maiorem,
nam per imaginationem ponatur ad modum intelligendi Philosophi quod
Deus non sit ad extra effectivus. Tunc quaero, numquid sit cognitivus
vel non? Si sic, habetur propositum. Si non, contra: non maioris
perfectionis esset intellectiva divina si Deus esset ad extra
productivus quam nunc est; sed si tunc esset ad extra productivus,
intellectus divinus intelligeret alia a se distincta ratione suae
immensae perfectionis; igitur et modo talia intellectus faceret. </p>
  <p>
[205] Et confirmatur, nam signo intellectum divinum per se,
circumscripto quocumque alio ab eo distincto formaliter, et quaero,
numquid intelligeret vel non? Si sic, habetur propositum. Si non,
igitur per aliquid aliud a se distinctum formaliter intelligeret, et
per consequens est ab alio perfectibilis, quod videtur absurdum.
Relinquitur igitur veritas praemissae conclusionis. </p>
  <p> [206]
Praeterea, si Deus non esset ad extra productivus, non minus
cognosceret quidditates rerum, ut patet etiam secundum istum doctorem,
nam ipsas offert intellectus divinus ipsi voluntati, et per consequens
praeintelligit ipsas. Vel igitur intelligeret quidditates huiusmodi
perfecte quante essent cognoscibiles vel non. Non est dicendum quod
non, quia tunc Deus non perfecte cognosceret totam latitudinem alicuius
perfectionis simpliciter exclusive terminatae ad ipsum. Et per
consequens eius cognitio terminaretur ad extra per maximum in quod
potest, et hoc respectu finiti, quod non est verum. Si ergo cognoscit
ipsam quidditatem perfectissime, sequitur quod cognoscit omnem modum
talis quidditatis. Cum igitur contingentia sit modus talis quidditatis,
sequitur quod cognoscit talem contingentiam, et tamen non per rationem
causalem effectivam. Quare propositum. [131ra*] </p>
  <p> [207]
Praeterea, si ex hoc Deus esset ad extra cognitivus quia est ad extra
productivus, sequitur similiter quod ex hoc Deus est Pater Verbi divini
cognitivus quia est ipsius productivus, et per consequens ex hoc Verbum
divinum se ipsum cognosceret quia videret Patrem ut rationem
principiativam respectu sui. Et per consequens, cum talis sit relatio
originis, sequitur quod per relationem originis tanquam per rationem
cognoscendi Verbum se ipsum intelligeret. Consequens videtur falsum pro
eo quod nulla ratio incommunicabilis in divinis est alicui supposito
ratio cognoscendi, aliter in hoc esset sibi ratio communicabilis, quod
videtur falsum. Igitur videtur quod non per hoc formaliter quod aliquid
est productivum alterius est ratio cognoscendi illud, nec e contra. </p>
  <p>
[208] Et confirmatur, nam istae duae rationes, esse productivum
alicuius et cognitivum eiusdem, nec se invicem inferunt formaliter nec
se habent secundum prius et posterius, et per consequens sunt totaliter
disparatae. Igitur non apparet contradictio unam esse sine alia vel e
contra. Ergo, sicut non ex hoc quod aliquid est alicuius cognitivum est
effectivum eiusdem, ita non ex hoc quod aliquid est effectivum alicuius
est cognitivum eiusdem. Et per consequens, causalitatis effectivae
condicio non est Deo ratio formaliter cognitiva, et hoc respectu
futurorum contingentium. </p>
  <p> [209] Sed forsan hic diceretur quod non esset cognitivus ad extra nisi esset productivus ad extra, sed ad intra non oportet. </p>
  <p>
[210] Contra: ista videtur responsio frivola, quia tunc hoc non facit
ratio productiva, sed ratio contingentiae, et tunc redditur ratio
reddens ad idem. </p>
    </div>
    <div>
  <head> <supplied>Conclusio quarta positiva</supplied> </head>
  <p>
[211] Quarta conclusio est haec: sola ratio supersimplicis deitatis est
Deo respectu futurorum contingentium evidens cognitio adhesiva. Ista
conclusio sic probatur: aliqua est Deo evidens cognitio adhaesiva
respectu contingentium futurorum; sed illa non est ratio contingens, ut
est probatum in secunda conclusione; ergo est ratio absolute
necessaria. Vel ergo illa est ratio notionalis vel essentialis; non est
notionalis, quia nulla talis est communis tribus personis; ergo est
essentialis. Sed per nullam talem sumptam formaliter est omnium
eminenter contentiva; ergo nec etiam repraesentativa sive ratio
cognitiva. Et per consequens per solam rationem supersimplicis deitatis
est omnium repraesentativa et similiter cognitiva. Consequentia ista
patet pro eo quod, si aliqua ratio necessaria est intellectui divino
evidens notitia de futuris contingentibus, et non essentialis, seu
quidditiva, nec notionalis, loquendo adhuc formaliter, ergo sequitur
quod est ipsa ratio supersimplicis deitatis. Quare propositum. </p>
  <p>
[212] Praeterea, ubi paucitas sufficit, pluralitas est superflua; sed
sola ratio supersimplicis deitatis sufficit ad hoc quod Deus cognoscat
contingenter futura; ergo plura alia [131rb] non sunt ponenda.
Consequentia patet, et assumptum pro prima parte est communis animi
conceptio, nam ubi unum sufficit ponere, tria superfluum est et vanum.
Sed minor declaratur, nam signatis quibuscumque notitiis ex quibus Deus
habet notitiam certam de futuris contingentibus, ratio deitatis est
perfectius repraesentativa cuiuscumque quam sit aliqua talis ratio
assignata, tum ratione simplicitatis, tum ratione immensitatis, tum
ratione similitudinis eminenter continentis totam rationem
repraesentativam omnium rerum. Et per consequens per talem rationem
plenissime omnem modum et quidditatem rerum repraesentantem, Deus
cognoscit contingentia futura; talis est deitatis ratio; quare etc. </p>
  <p>
[213] Praeterea, signo rationem deitatis et omnes tales alias rationes
quibus Deus cognoscit futura per adversarium, et sit ratio deitatis A,
et aliae B. Tunc quaero, ad hoc quod Deus cognoscat futura
contingentia, aut sufficit A sine B, aut B sine A, vel neutrum sine
alio? Non est dicendum quod sufficit B sine A, quia si per possibile
vel impossibile B esset ab A realiter distinctum, non minus B esset
ratio cognoscendi futura contingentia, quod videtur falsum, quia tunc
vel A cognosceret vel non. Si sic, ergo frustra ponitur B ut cognoscat
Deus futura contingentia. Si non, sequitur quod Deus nunc cognoscit per
accidens futura contingentia. Nec est dicendum quod neutrum sufficit
sine altero, quia tunc nullum illorum esset sufficiens, quod tamen
videtur falsum. Ergo oportet quod detur tertium, videlicet quod A
sufficit sine B, et per consequens habetur propositum. </p>
  <p>
[214] Ut sic posset ratio confirmari: omnis plenitudo sufficientiae est
rationi deitatis attribuenda; nunc autem deminute aliquid repraesentare
et non secundum omnem rationem qua est repraesentabile est deficiens a
plenitudine sufficientiae; ergo haec est a Deo simpliciter removenda,
et per consequens ratio deitatis est per se sufficiens ad
repraesentandum omnem modum et existentiam rerum. Quare propositum. </p>
  <p>
[215] Posset ergo imaginari possibilitas per hunc modum: sicut enim
experimur quod aliqua notitia in nobis est sufficiens ad evidenter
assentiendum alicui propositioni contingenti, ut verbi gratia, de ista
propositione, <mentioned>Sortes est albus</mentioned>, ad cuius assensum seu evidentem
cognitionem non sufficit sola notitia abstractiva, sed nec quaelibet
notitia intuitiva, unde videndo Sortem et albedinem sensitive habetur
evidens notitia quod Sortes est albus. Ubi est duplex notitia
intuitiva, sensitiva videlicet et intellectiva, et intellectiva non
sufficit sine sensitiva. Si ergo imaginaremur aliquam perfectam
notitiam intuitivam, ista esset talis quod mediante illa posset haberi
iudicium [131va] de re quando existit, et similiter quando non existit.
Ita similiter est in proposito imaginandum quod ipsa deitas, pro eo
quod est eminens omnium rerum similitudo, ut dictum fuit <strong>in fine primi articuli</strong>,
ideo ipsa est cuiuslibet rei, sive possibilis, sive futuri, sive
praeteriti, sive praesentis, notitia intuitiva, mediante qua habet
divinus intellectus certam et infallibilem notitiam de re quando est
futura, praeterita, seu praesens, sive possibilis. Et per istum modum
nec oportet ponere istam indistantiam negativam, nec rationem
contingentem, nec similiter aspectum ad determinationem divinae
voluntatis, cum sola ratio deitatis sufficiat per modum notitiae
intuitivae, non quod rem ponat praesentialiter, sed est praecise
intellectum certificans de existentia vel non existentia, seu
praesentia vel futuritione rerum. Et sic, sive Deus esset ad extra
productivus sive non, adhuc staret quod ratio deitatis esset ratio
cognoscendi futura, si quae essent. </p>
  <p> [216] Sed contra istam
conclusionem quartam potest argui multipliciter, et primo sic: si ratio
deitatis formaliter est evidens notitia cognoscendi futura
contingentia, vel ergo intrinsece vel extrinsece. Non extrinsece, quia
tunc non se ipsa formaliter esset ratio evidens cognoscendi talia
futura. Si ergo intrinsece, sequitur quod quam necessario est deitas
tam necessario est notitia evidens cognoscendi talia futura, et per
consequens talia futura necessario evenirent. Aliter, si staret ipsam
non evenire, cum Deus habet necessario notitiam respectu adventus
ipsorum, sequitur quod posset Deus decipi et falli, quod est absurdum.
Et consequentia patet, quia stante tali notitia, semper idem iudicium
haberet. Quare propositum. </p>
  <p> [217] Praeterea, si ratio
deitatis sit Deo formalis cognitio cognoscendi futura contingentia, cum
talis ratio sit sibi evidens notitia cognoscendi se ipsum, sequitur
quod eodem modo cognosceret se et omnia talia futura. Consequentia est
nota, et consequens est falsum, quia tunc quam alia a se cognoscit per
ideam tam et se ipsum cognosceret per ideam, quod videtur falsum,
quoniam ratio deitatis non est sui ipsius idea. </p>
  <p> [218]
Praeterea, si ratio deitatis est formalis ratio cognoscendi futura
contingentia, aut ergo est notitia intuitiva talium, aut abstractiva.
Non abstractiva, quia tunc non esset perfectissima cognitio respectu
talium. Si ergo intuitiva, cum illa sit respectu praesentis, aut
praesentis et existentis, ut dictum est in <strong>Prologo, articulo tertio</strong>,
secundum viam Doctoris Subtilis, sequitur quod omnia futura essent
praesentia, quod videtur absurdum. Ergo sequitur quod ratio deitatis
non est notitia intuitiva talium, contra fundamentum imaginationis. </p>
  <p>
[219] Praeterea, a qualibet scientia alicuius scibilis ad ipsum scibile
[131vb] est consequentia formalis, licet non e contra, ut vult
<cit>
  <ref>Philosophus in <em>Praedicamentis</em></ref>
  <bibl>Cf. Aristoteles, <em>Categoriae</em>, c. 7: 7b27-34.</bibl>
</cit>.
Si ergo ratio divinitatis est notitia talis futuri, sequitur quod ista
erit consequentia bona et formalis: <mentioned>Divinitas est, ergo futurum
contingens erit</mentioned>, quod tamen falsum est, quia tunc ex necessario
sequeretur contingens, quod videtur absurdum. Nec valet si dicatur quod
non oportet sic arguere per terminum absolutum, sed oportet addere
terminum connotativum, ut sic arguatur: <mentioned>Deitas praescientia est, ergo
aliquid erit</mentioned>, quia quaero quid importatur per li <mentioned>praescientia</mentioned>, aut
sola divina essentia, aut ipsa simul et creatura? Si sola divina
essentia, habetur ideo quod prius est. Si vero divina essentia et
creatura simul, tunc idem est acsi diceretur, <mentioned>deitas et futurum
contingens est, ergo futurum contingens est</mentioned>, quod sic intelligere
nihil est. </p>
  <p> [220] Praeterea, data ista conclusione,
sequitur quod quaelibet propositio de futuro est necessaria. Consequens
est falsum, ergo et antecedens. Consequentia probatur, nam ad Deum
praescire quodlibet futurum contingens, sequitur quod quodlibet futurum
erit; sed Deum praescire quodlibet futurum contingens non est aliud
formaliter quam ratio deitatis; ergo Deum praescire quodlibet futurum
contingens est necessarium, et per consequens quodlibet futurum
contingens evenire est necessarium, quod est propositum. </p>
  <p>
[221] Praeterea, data ista conclusione, sequitur quod quaelibet
propositio, sive de praesenti sive de futuro, vera sit necessaria.
Consequens est falsum, et consequentia probatur, nam theologice omne
verum aliqua prima veritate est verum; si ergo ratio deitatis sit talis
ratio cognoscendi futura, sequitur quod est etiam ratio verificandi
omnes propositiones de rebus contingentibus. Cum igitur talis ratio sit
absolute necessaria, sequitur quod veritate absolute necessaria talia
sint vera, et per consequens ipsa erunt complexa necessario vera, sicut
et principium a quo capiunt veritatem est necessarium. </p>
  <p>
[222: -216] Sed istis rationibus non obstantibus, adhuc praedicta
conclusio manet. Ad primum ergo, cum quaeritur, <mentioned>Vel ratio deitatis est
intrinsece vel extrinsice notitia talium futurorum</mentioned>, si per li
<mentioned>extrinsece</mentioned> intelligatur aliquid quod non necessario competit rei,
concedo quod extrinsece est notitia talis futuri. Et cum dicitur quod
<quote>tunc non se ipsa formaliter</quote> est notitia talis futuri, hic dico quod
iste terminus <mentioned>notitia ad extra</mentioned>, sive <mentioned>praescientia</mentioned>, est terminus
connotativus principaliter significans divinam essentiam et secundario
connotans creaturam. Et ideo quod deitas vel Deus dicatur scientia
futuri non provenit solum ex parte divinae essentiae, sed etiam ex
parte futuri contingentis. Et ideo concedo quod non se ipsa dicitur
formaliter divinitas ratio evidens contingenter futuri, id est, ad hoc
quod talis denominatio dicatur de divina essentia non sufficit sola
ratio deitatis. </p>
  <p> [223: -217] Ad secundum, cum dicitur quod
data conclusione, tunc eodem modo [132ra] se et alia cognosceret, hic
dico quod iste terminus <mentioned>eodem modo</mentioned> potest sumi secundum
significationem adverbialem vel secundum significationem nominalem. Si
primo modo sumatur, nego consequentiam, quia non oportet quod si Deus
necessario se ipsum cognoscat, quod necessario cognoscat futura
contingentia. Secundo modo concedo, quia per rationem deitatis se ipsum
cognoscit et futura contingentia, se tamen necessario et alia futura
contingenter. Et cum dicitur de idea quod tunc se ipsum per ideam
cognosceret, hic dico quod logice et de virtute sermonis talis
propositio potest concedi, nam expositorie sic potest deduci: <mentioned>Per
rationem deitatis se ipsum cognoscit; sed haec ratio deitatis est idea;
ergo per ideam se ipsum cognoscit</mentioned>. Et tamen ex hoc non sequitur quod
sit sui ipsius idea, quia idea connotat aliquod contentum, cuiusmodi
non est Deus. Et ideo concedendum est quod per ideam Deus cognoscit
aliquid cuius non est idea. Et sic apparet quod illud argumentum parum
cogeret sui oppositum opinantem. Quare propositum. </p>
  <p> [224:
-218] Ad tertium, cum dicitur quod si talis ratio deitatis est cognitio
talium futurorum, aut est notitia intuitiva aut abstractiva, hic dico
breviter quod est notitia intuitiva. Et cum dicitur quod non per hoc
quod talis est respectu praesentis, ut dictum fuit in <strong>Prologo, articulo tertio</strong>,
dico quod ibi fuit mentio de notitia intuitiva qualem habent viatores
pro statu viae, non autem de notitia Dei quae semper est intuitiva
respectu cuiuscumque sive existat sive non existat, quia per suam
essentiam habet iudicium de existentia vel non existentia rei. Et si
dicatur quod secundum hoc notitia intuitiva est respectu
non-existentis, hic dico quod notitia intuitiva dupliciter potest
considerari: uno modo ut mensura; alio modo ut mensuratum. Primo modo,
quia notitia Dei se habet per modum scibilis et mensurae, ideo de tali
notitia absque dubio verum est, sed de alia non. </p>
  <p> [225:
-219] Ad quartum, cum dicitur quod tunc data conclusione, ex necessario
sequeretur contingens, nego. Ad probationem, <quote>quia tunc si ratio
deitatis est formaliter evidentia futuri contingentis, quod a tali
notitia ad talem futurum erit consequentia bona,</quote> hic dico quod licet
talis notitia in se sit quid necessarium, non tamen necessario est
notitia talis futuri. Et ideo ab existentia talis notitiae non oportet
arguere aliquid esse futurum, sed bene a tali notitia, sub ratione qua
est notitia talis futuri, infertur tale futurum. Et cum dicitur quod
non pro eo quod talis terminus tunc non plus diceret nisi divinam
essentiam et creaturam, absque dubio verum est. Sed praeter hoc
importatur quod Deus intelligit illud [132ra] futurum, sicut iste
terminus <mentioned>album</mentioned> nihil signat nisi substantiam vel accidens. Et praeter
hoc, licet non det intelligere aliquam rationem distinctam, tamen dat
intelligere substantiam et accidens simul unita. </p>
  <p> [226:
-220] Ad quintum, cum dicitur quod data conclusione, sequitur quod
omnis propositio de praesenti vera sit necessaria, nego. Ad
probationem, <quote>quia talis veritas aliqua prima veritate est vera; si
ergo talis est necessaria, sequitur quod omnis propositio vera de
futuro veritate necessaria est vera,</quote> hic dico quod li iste absolutus
<quote>veritate prima</quote> sive <quote>veritate</quote> potest construi in habitudine causae
formalis&#8212;et tunc falsa est, quia non omnis veritas est prima veritate
vera&#8212;vel in habitudine cause efficientis&#8212;et hoc verum, sed ex hoc nulla
necessitas sequitur. Quare propositum. </p>
  <p> [227: -221] Ad
sextum, cum dicitur quod data conclusione, sequitur quod omnis
propositio de futuro vera est necessaria, nego. Ad probationem,
<quote>quoniam ad Deum praescire Antichristum fore sequitur quod Antichristus
erit; sed Deum praescire Antichristum fore est ratio deitatis; per
conclusionem ergo est necessarium et per consequens et Antichristum
fore est necessarium,</quote> hic dico quod si li <quote>Deum praescire Antichristum
fore</quote> capiatur uniformiter, altera praemissarum est falsa et
consequentia bona. Si deformiter, stat quamlibet praemissarum esse
veram, et tunc consequentia nihil valet. Sicut verbi gratia hoc dictum,
<mentioned>Deum praescire Antichristum fore</mentioned>, potest sumi materialiter et
personaliter, si sumatur materialiter, tunc est sensus: ad istam
propositionem: <mentioned>Deus praescit Antichristum fore</mentioned>, sequitur quod
Antichristus erit. Et hoc est verum. Sed tunc uniformiter sumendo,
secunda propositio est falsa, videlicet, <mentioned>Deum praescire Antichristum
fore est ratio deitatis</mentioned>, quia denotatur tunc quod haec propositio,
<mentioned>Deus praescit Antichristum fore</mentioned>, sit ratio deitatis, quod falsum est.
Si autem sumatur personaliter, falsum est, cum dicitur, <mentioned>Ad Deum
praescire Antichristum fore sequitur quod Antichristus erit</mentioned>, sicut
falsum est quod ad Deum sequitur quod Antichristus erit. Si vero
sumatur in una materialiter et in alia personaliter, consequentia nihil
valet propter variationem medii. </p>
    </div>
    <div>
  <head> <supplied>Conclusio totius articuli</supplied> </head>
  <p>
[228] Ex quibus omnibus recapitulando, apparet quod sex modis possumus
intelligere Deum cognoscere futura contingentia: (1) vel per distinctas
ipsorum rationes ideales; (2) vel per hoc quod Deus ratione suae
immensitatis est praesens toti fluxui imaginario temporis; (3) vel per
hoc quod indistat negative ab actualitatibus futurorum; (4) vel per
rationes rerum varias contingentes; (5) vel per hoc quod Deus conspicit
limpide determinationem propriae voluntatis; (6) aut certe per hoc quod
ipsa deitas est eminenter similitudo omnium et ipsorum notitia
intuitiva. </p>
  <p> [229] Et quilibet istorum modorum aliquid
imperfectionis dicit, nam (~1) primus [132va] non declarat nisi quod
Deus habet notitias incomplexorum; (~2) secundus ponit aeternaliter
quodammodo fuisse; (~3) tertius non assignat differentiam inter
possibile et futurum; (~4) quartus iuxta communem extimationem Deo
attribuit aliquam imperfectionem, videlicet contingentiam; (~5) quintus
ponit interpretative in Deo discursum; (~6) et sextus fundamentaliter
nihil declarat, sed solum ad argumenta respondet. Unde omnibus
computatis, magis satisfacit intellectui modus quintus, videlicet
Doctoris Subtilis, quam aliquis alius. Sextus vero, quia facilis est,
communiter tenetur, quem tamen prae ceteris deridet Magister Iohannes
de Ripa. </p>
  <p> [230] Sicut parvus canis, excitavi vobis leporem.
Capiatis eum per quamcumque praedictarum viarum semitam vultis. Et sic
secundus articulus terminatur. </p>
    </div>
  </div>
</div>
