<div>
  <head>Quaestio un.</head>
  <!--<h2><i>Commentary on the Sentences</i>: Book IV, Question un., Article 1, part 1</h2>
      <h3>edited by Paul Bakker and Chris Schabel.<br></h3>
      <p>(paragraphs 1-55 edited by Paul J.J.M. Bakker from Vat. lat. 1081, 1-16 checked against Paris, BNF, nouv. acq. 1467 (olim Cluny 75) (pars 17-55 collated by Chris Schabel against Sarnano, Bibl. comunale E 89) (in Part I, Vat. lat. 1081 has large omissions of 23 and 28 words); paragraphs 55-60 edited by Chris Schabel from Vat. lat. 1081 (and collated against Sarnano 89))<br>-->
  
  <p> [1] Circa materiam quarti <em>Sententiarum</em> quaero istam quaestionem: utrum eucharistia sit sacramentum ex institutione divina corpus et sanguinem Christi signans veraciter sub speciebus panis et vini realiter contineri.</p>
  <div type="rationes-principales">
  <p> [2] Et arguo quod non tribus mediis. Et primo sic: omne sacramentum est verum signum; sed eucharistia non est verum signum; ergo non est sacramentum. Et per consequens quaestio falsa. Consequentia et maior patent. Sed minor probatur quoniam in omni sacramento concurrunt duo tanquam partes essentiales, videlicet materia et forma, et forma communiter est aliqua propositio vera, sicut patet in baptismo et aliis sacramentis: si igitur eucharistia esset sacramentum, ibi esset materia et forma verborum; [265ra] sed ibi forma verborum quae communiter assignatur non est vera; ergo nec illud est signum verum. Consequentia patet. Sed minor declaratur, nam ista forma communiter assignatur in consecratione panis <quote>hoc est corpus meum</quote>; sed haec propositio est falsa; ergo propositum. Probatur minor, quia sicut istud pronomen <mentioned>ego</mentioned> significat illum qui loquitur, cum dicit <mentioned>ego dico vobis</mentioned>, ita istud pronomen possessivum <mentioned>meum</mentioned> significat illum qui loquitur, <supplied>cum dicit</supplied> <quote>hoc est corpus meum.</quote> Et per consequens, cum sacerdos profert illam propositionem, nihil aliud significat ille terminus �meum� nisi corpus sacerdotis. Et per li �hoc� demonstratur corpus Christi. Ergo per illam propositionem <quote>hoc est corpus meum</quote> denotatur quod corpus Christi sit corpus sacerdotis. Sed constat quod illa propositio est falsa. Ergo et sibi aequivalens. Et per consequens haec est falsa: <quote>hoc est corpus meum.</quote> Quod est propositum. Nam ex hoc quod habetur quod eucharistia non est verum signum, et ita per consequens quod non est sacramentum, quod est principale intentum.<a href="#_ftn1" name="_ftnref1">{1}</a></p>
  <p> [3] Praeterea, corpus Christi non continetur sub illis speciebus, videlicet panis et vini, ergo quaestio falsa. Consequentia patet, quia hoc in quaestione supponitur. Et antecedens probatur, quia si corpus Christi esset sub illis speciebus, aut esset ibi quantum aut non-quantum; sed neutrum potest dari; ergo sequitur quod nullo modo est ibi. Consequentia et maior patent. Sed probo minorem. Quod ibi non possit esse non-quantum probo: quia ubicumque est aliquod subiectum, ibi est et propria passio, sicut ubicumque est homo, ibi est risibile; sed passio corporis quod est de genere substantiae est quantitas; ergo ubicumque est corpus, ibi est quantum. Et ita non staret corpus Christi esse alicubi et ibi esse non-quantum, quod est propositum. Similiter quod non possit ibi esse quantum probatur, quia omne quod est in alio quantitative exceditur ab eo, vel saltem est sibi aequale, ut patet de loco et locato, et aliis continentibus; sed constat quod species panis et vini sunt minoris quantitatis quam sit pes corporis Christi; ergo numquam corpus Christi poterit sub illis speciebus contineri. Vel aliter oporteret dici quod in eodem loco esset pes in quo esset caput, et sic per consequens caput esset in pede, et manus in capite; quae videntur absurda. Quare propositum.</p>
  <p> [4] Praeterea, nullum corpus potest esse in duobus locis non communicantibus; sed corpus Christi est in caelo; ergo corpus Christi sub speciebus panis et vini minime continetur. et per consequens quaestio falsa. Consequentia patet. Et minor est beati Augustini, ut habetur quarto <em>Sententiarum</em>, distinctione decima:<a href="#_ftn2" name="_ftnref2">{2}</a> <quote>donec finiatur saeculum, sursum est Dominus.</quote> Sed maiorem probo, quoniam impossibile est contradictoria de eodem verificari; sed posito quod unum corpus sit in diversis locis, hoc sequitur; ergo propositum. Probatur minor, quia tunc staret quod in uno loco esset calidum et in alio frigidum per applicationem diversorum agentium, frigiditatis videlicet et caliditatis; et per consequens simul et semel esset calidum et frigidum; [265rb] et ita per consequens simul et semel esset frigidum et non frigidum, calidum et non calidum. Et consequentia patet, quia semper ex contrariis sequuntur contradictoria, cum ex omni oppositione inferatur contradictio. Quare propositum.</p>
  <p> [5] Ad oppositum et pro veritate quaestionis est textus sacrae Scripturae, Matthaei 26<supplied>26-29</supplied>, ubi dicitur quod, <quote>cenantibus autem illis, accepit Ihesus panem et benedixit ac fregit deditque discipulis suis et ait: <mentioned>Accipite et comedite, hoc est corpus meum</mentioned>; et accipiens calicem gratias egit et dedit illis dicens: <mentioned>Bibite ex hoc omnes, hic est sanguis meus novi testamenti, qui pro multis effundetur in remissionem peccatorum</mentioned>.</quote> Quare propositum.</p>
  </div>
  <div>
  <head> <supplied>Divisio quaestionis</supplied> </head>
  <p>[6] Pro decisione istius quaestionis iuxta materiam trium argumentorum ad quaestionis oppositum adductorum tres erunt articuli pertractandi. Quorum primus iuxta materiam primi argumenti erit iste: utrum aliqua forma verborum a Christo fuerit instituta cuius efficacia substantia panis et vini in substantiam corporis et sanguinis Christi totaliter convertatur. Secundus articulus iuxta materiam secundi argumenti erit iste: utrum corpus Dominicum sub speciebus panis et vini contineatur realiter secundum quamlibet condicionem propriae quantitatis. Tertius articulus iuxta tertii argumenti materiam erit iste: utrum corpus Dominicum virtute sacramentalis efficaciae relinquat locum quem occupat in caelestium regione.</p>
  </div>
  <div type="articulus">
    <head>Articulus primus</head>
    <div>
        <head> <supplied>PARS PRIMA</supplied> </head>
      <div>
        <head><supplied>Conclusiones decem</supplied> </head>
        <p>[8] Quantum igitur ad primum decem pono conclusiones. Quarum prima est haec: forma consecrandi sacramentum eucharistiae existit signum sensibile cadens sub obiecto adaequato potentiae auditivae. Ista conclusio ponitur contra imaginationem Innocentii, qui ponit quod in benedictione consistit consecratio. Unde imaginatur quod Christus, cum accepisset panem et benedixisset, statim in signo benedictionis facta fuit transsubstantiatio panis in corpus suum. Et consequenter tradidit apostolis, dicens: <quote>accipite et comedite, hoc est corpus meum.</quote> Et secundum hoc apparet quod sua imaginatio fuit quod forma consecrandi non cadebat sub obiecto potentiae auditivae, ut manifeste apparet <em>De officio misse</em>, parte tertia, capitulis sexto et quarto decimo.<a href="#_ftn3" name="_ftnref3">{3}</a></p>
        <p>[9] Contra quam positionem et pro conclusione mea arguo primo sic: non minoris perfectionis est sacramentum eucharistiae quam sint cetera sacramenta; sed omnium aliorum sacramentorum forma consistit in verbis; ergo et istius sacramenti. Consequentia patet, quia etiam in aliis sacramentis fiunt benedictiones, quae non sufficiunt ad formam sacramenti; ergo a fortiori nec in isto [265va] sacramento, cum sit perfectius, sufficiet sola benedictio manualis. Et per consequens requiritur verbum cum debita intentione prolatum, sicut et in ceteris sacramentis. Et maior principaliter sumpta clara est. Minor vero apparet discurrendo per singula sacramenta. Quare propositum. Et confirmatur ratio: si de quo magis videtur inesse, et non inest, nec de quo minus; sed magis videtur quod benedictio manualis sufficiat ad sacramentum quod minus est, et ibi non sufficit; ergo a fortiori nec sufficiet ad sacramentum quod maius est. Et ita apparet quod forma huius sacramenti cadit sub obiecto adaequato potentiae auditivae. Quod est propositum.</p>
        <p>[10] Praeterea, illa forma est congruentior sacramento eucharistiae quae magis est expressiva proprietatis verbi quam quae non; sed clarum est quod verbum vocale est magis expressivum verbi mentalis quam quodcumque aliud signum sensibile, iuxta illud Philosophi, in libro <em>Periarmenias</em>:<a href="#_ftn4" name="_ftnref4">{4}</a> <quote>voces sunt notae earum quae sunt in anima passionum</quote>; ergo videtur quod in sacramento eucharistie, per quod nobis manifestatur verbi Divini dulcedo, magis debet esse forma per verbum vocale quam per quodcumque aliud signum, et per consequens quam per signum benedictionis manualis.</p>
        <p>[11] Et in hoc apparet misterium quare omnium sacramentorum formae consistunt in verbis cum debita intentione prolatis.</p>
        <p>[12] Secunda conclusio est haec: forma consecrandi corpus Dominicum consistit in his verbis totaliter <quote>hoc est corpus meum</quote> prolatis cum intentione debita ab ecclesiastico sacerdote. Ista conclusio ponitur contra imaginationem magistri Landulphi, cuius oppositum dicit quarto <em>Sententiarum</em>, distinctione octava, quaestione tertia,<a href="#_ftn5" name="_ftnref5">{5}</a> ubi dicit pro prima conclusione quod, dicendo <quote>hoc est corpus meum</quote> praecise, sine verbis praecedentibus, nihil fieret.</p>
        <p>[13] Contra cuius positionem et pro conclusione mea arguo sic: capto toto isto sermone <quote>accepit Ihesus panem et benedixit, fregit deditque discipulis suis dicens <mentioned>accipite et comedite, hoc est corpus meum quod pro vobis tradetur; hoc facite in meam commemorationem</mentioned>,</quote> constat quod nulla est inter istas propositiones propositio exprimens existentiam corporis Christi nisi ista: <quote>hoc est corpus meum.</quote> Cum igitur forma consecrationis non consistat in signo benedictionis, sed in verbis, non videtur, ex quo consistit in aliqua propositione infra totum illum sermonem contenta, quod in aliquo consistat rationabiliter nisi in ista: <quote>hoc est corpus meum.</quote></p>
        <p>[14] Sed forsan hic dicitur, sicut dicit Doctor Subtilis, quod non est nobis certitudinaliter traditum si tota illa sit forma consecrandi vel non; et ideo ex isto dicto posset quis dicere quod non consistit praecise in verbis istis: <quote>hoc est corpus meum,</quote> vel saltem est dubium.</p>
        <p>[15] Contra: sicut in uno sacramento est certa forma verborum, sic debet esse in quolibet; sed certum est quod in sacramento baptismi certitudinaliter tenemus quod ista est forma: <quote>ego [265vb] te baptizo in nomine patris</quote> etc.; ergo sic debet esse in sacramento eucharistiae. Quod confirmo, nam si est aliqua certa forma verborum, et ignoratur, tunc sacerdos non magis haberet devotionem ad formam veram quam ad propositionem impertinentem. Quod non videtur rationabile. Debet enim sacerdos scire certitudinaliter in quibus verbis consistit consecratio, ut sua devotio amplius inflammetur. Et istud apparet ex consuetudine celebrantium, qui, cum perveniunt ad illa verba <quote>hoc est corpus meum,</quote> cum maiori devotione illam orationem exprimunt quam omnia praecedentia, ut apparet in verborum larga pronuntiatione, capitis inclinatione, vocis aspiratione, et aliis signis devotionem monstrantibus. Cum igitur non sit pie imaginandum quod tam generalis consuetudo Ecclesiae sit in errore, sequitur quod in illis verbis forma consecrandi corpus dominicum integraliter continetur. Quare propositum.</p>
        <p>[16] Praeterea, istud videtur de intentione domini papae, <em>Extra, De celebratione</em>, capitulo <quote>cum Marthe,</quote> ubi dicitur:<a href="#_ftn6" name="_ftnref6">{6}</a> <quote>credimus quod formam verborum sicut in canone reperitur (et loquitur de istis verbis <quote>hoc est enim corpus meum,</quote> quantum pertinent ad corpus) et a Christo apostoli et ab ipsis eorum acceperint successores.</quote> Ex quibus manifeste colligitur propositum. Et certe consonum est rationi ut homo sciat quando verba efficacia et operativa incipiunt, et quando similiter finiunt, propter maiorem reverentiam sacramenti.</p>
        <p>[17] Tertia conclusio est haec: forma consecrandi dominicum calicem consistit in his verbis integraliter <quote>hic est calix sanguinis mei</quote> prolatis cum intentione debita ab ecclesiastico sacerdote. Ista conclusio apparet, sicut et praecedens, licet aliqui dubitent propter verba quae consequuntur, videlicet connexionem indicantia ut relativum et genitivus casus, videlicet <quote>novi et aeterni testamenti, qui pro vobis</quote> etc. Sed istud motivum non est sufficiens, ex quo sensus praemissae propositionis est completus. Sic etiam possem addere: <quote>qui fuit sanguis immaculatus,</quote> et sic de multis veritatibus quae possunt exprimi de Christi sanguine, quae nihil addunt vel minuunt ad formam debitam consecrandi.</p>
        <p>[18] Quarta conclusio est haec: propositio exprimens consecrationem dominici corporis non est operativa sacramentaliter prout existit propositionis sumptae communiter portio subiectiva. Volo dicere quod haec propositio <quote>hoc est corpus meum</quote> non est effectiva prout est propositio. Ista conclusio sic intellecta probatur: constat secundum omnes theologos quod in fine prolationis istorum verborum <quote>hoc est corpus meum</quote> et similium transsubstantiatur panis in corpus Christi; sed constat quod in illo instanti propositio illa est vera, et tunc tantum significat sicut quod corpus Christi est corpus Christi; sed quia<a href="#_ftn7" name="_ftnref7">{7}</a> ista non est operativa ratione suae veritatis, sequitur quod nec illa, et per consequens ex hoc quod vera non habet quod transsubstantiet [266ra] panem in corpus Christi. Nec ex hoc quod falsa a fortiori, quia nulla falsitas est sacramentis attribuenda. Si ergo nec ut vera nec ut falsa est operativa, et necessario altera istarum condicionum competit propositioni ex sua definitione (nam propositio est oratio verum vel falsum significans, vel vere vel false significans, propter puerilem obiectionem), sequitur quod ipsa non est operativa sub ratione qua est propositio, et per consequens nec sub ratione qua est propositio vera.</p>
        <p>[19] Praeterea, quaelibet propositio vera de praesenti mere cathegorica praesupponit tempore vel natura suum significatum, sicut dicit communis auctoritas:<a href="#_ftn8" name="_ftnref8">{8}</a> <quote>ab eo quod res est vel non est, oratio dicitur vera vel falsa</quote>; sed pro nullo instanti ante finem prolationis haec propositio est vera <quote>hoc est corpus meum</quote> nisi demonstretur corpus Christi, nec etiam post; ergo sequitur quod pro quocumque instanti illa propositio est vera, pro eodem praesupponit suum significatum. Non ergo eo quod vera habet quod sit operativa, cum illud sit suum significatum. Et consimiliter, ut prius deducebatur, nec ex eo quod falsa habet quod sit operativa a fortiori. Nec potest dici quod sit neutra, ut videtur dicere Doctor Subtilis,<a href="#_ftn9" name="_ftnref9">{9}</a> quia non stat quod sit propositio et sit neutra, hoc est quod nec sit vera nec etiam falsa, nisi quis vellet dare illam frivolam responsionem quorumdam dicentium<a href="#_ftn10" name="_ftnref10">{10}</a> quod omne insolubile est propositio vera vel falsa, nullum tamen insolubile est propositio vera nec aliquod insolubile est propositio falsa. Quod etiam in proposito non habet locum, quia ista propositio <quote>hoc est corpus meum</quote> non est propositio insolubilis, et per consequens apparet quod non eo quod propositio est operativa, quod est propositum.<a href="#_ftn11" name="_ftnref11">{11}</a></p>
        <p>[20] Quinta conclusio est haec: propositio exprimens consecrationem huiusmodi non ut haec propositio vel qualitas per se sumpta est operativa sacramentaliter illius quod figurat. Ista conclusio sic probatur, nam possibile est quod eadem propositio vocalis a duobus proferatur, quorum unus sit sacerdos et alius non, quia Deus potest illam vocem multiplicare, ut communiter tenent theologi; et tunc, si ista propositio <quote>hoc est corpus meum</quote> ut est haec propositio vel quaedam qualitas haberet quod esset efficax ad transsubstantiandum panem in corpus Christi, sequitur quod, sive laicus illam proferret sive sacerdos, quod non minus consecraret; quod falsum est, quia solus sacerdos est huius sacramenti minister. Quare propositum.</p>
        <p>[21] Praeterea, signo duas propositiones singulares, istas videlicet <quote>hoc est corpus meum,</quote> <quote>hoc est corpus meum,</quote> quarum unam proferat sacerdos et aliam laicus. Constat quod utraque est vera, demonstrando corpus Christi; et tamen una est operativa et alia non, et per consequens propositioni a sacerdote prolatae non competit eo quod propositio singularis et vera quod sit operativa, quia sic etiam competeret alteri propositioni, quod falsum est. Et igitur aliunde sibi competit quod sit operativa quam a ratione suae singularitatis vel veritatis, vel etiam sub ratione qua est quaedam qualitas. Quare propositum.</p>
        <p>[22] Sexta conclusio est haec: prius natura vel tempore propositio formam consecrationis exprimens est operativa sacramentaliter quam sit veritatis indicativa. Ista conclusio sic probatur: nihil posterius efficit [266rb] suum prius, sed potius oppositum saepissime accidit; sed propositio vera posterior est suo significato, saltem natura; ergo propositum. Consequentia et maior patent. Et minor, quia veritas propositionis dependet a suo significato, sicut et scientia dependet a scibili, quia, ut prius dictum est, <quote>ab eo quod res est vel non est, oratio dicitur vera vel falsa</quote>;<a href="#_ftn12" name="_ftnref12">{12}</a> et igitur propositio praesupponit suum significatum. Cum igitur significatum istius propositionis <quote>hoc est corpus meum</quote> sit quod hoc est corpus Christi, sequitur quod illa propositio ut vera non est ipsius operativa, sed potius praesupponit illud significatum. Et ita apparet quod per prius est sacramentaliter operativa quam sit veritatis indicativa. Quod est propositum.</p>
        <p>[23] Septima conclusio est haec: propositio exprimens consecrationem huiusmodi non est operativa sacramentaliter in relatione ad sacerdotem ut ipsam actualiter proferentem. Ista conclusio sic probatur: quandocumque illa propositio profertur, nondum prolata est, et per consequens nondum est signum sacramentale; et ita apparet quod per relationem huiusmodi non diceretur talis propositio operativa � aliter, si sacerdos diceret <quote>hoc est corpus,</quote> consecraret, quod non videtur verum, cum illae quatuor dictiones saltem ad formam consecrandi necessario requirantur, ut prius dictum est.<a href="#_ftn13" name="_ftnref13">{13}</a> Quare propositum.</p>
        <p>[24] Octava conclusio est haec: propositio formam consecrationis exprimens est operativa sacramentaliter in instanti prolationis ultimae per relationem ad sacerdotem ecclesiasticum intentionem debitam sanctae matris Ecclesiae profitentem. Ista propositio sic probatur: quodlibet quod non aliter quam ex pactione divina est institutum ad significandum aliquid numquam significat illud nisi appositis condicionibus quae requiruntur ex pactione divina; sed haec propositio <quote>hoc est corpus meum</quote> non habet ex sua natura quod sit sacramentaliter operativa, sed per relationem ad sacerdotem habentem intentionem debitam consecrandi Deus instituit istud signum esse pronosticum; ergo sequitur quod forma consecrationis habet relationes annexas ex pactione divina ad sacerdotem debite consecrantem. Et minor apparet, quia apostoli sic tradiderunt Ecclesiae, et ipsi similiter in cena potestatem huiusmodi receperunt. Quare propositum.</p>
        <p>[25] Nona conclusio est haec: virtus operativa sacramentaliter principalius sacerdotem respicit quam verba vocaliter prolata. Ista conclusio sic probatur: quandocumque ad aliquem effectum concurrunt plura instrumentaliter secundum perfectionem differentia, potius exigitur quod perfectius est quam illud quod est minus perfectum, sicut patet in manu et penna, quae concurrunt instrumentaliter ad scripturam, quod potius concurrit manus quam penna, pro eo quod perfectior; et sicut etiam apparet in novacula et manu barbitonsoris; et sic de aliis. Cum igitur ad transsubstantiationem concurrant sacerdos debite intendens et verba, et hoc instrumentaliter, quia ambo sunt instrumentum Dei, et sacerdos perfectior est verbis prolatis, sequitur quod condicio instrumentaliter operativa potius respicit sacerdotem quam verba.</p>
        <p>[26] Praeterea, illud se habet principalius in aliqua operatione quod invari[266va]abilius se habet quam illud quod non sic invariabiliter <supplied>se habet</supplied>; sed constat quod sacerdos ratione characteris sacerdotalis permanenter se habet, et non variabiliter, sed verba sunt transeuntia, quoniam idem sacerdos sine variatione characteris est instrumentum respectu diversarum missarum, in quibus fit diversorum panum transsubstantiatio; et tamen non sunt eadem verba numero, sed diversa; ergo videtur quod sacerdos principalius se habet in quacumque consecratione quam ipsa verba, quae non sunt permanentia, sed potius successiva.</p>
        <p>[27] Decima et ultima conclusio est haec: forma consecrandi corpus Dominicum est operativa sacramentaliter sine forma consecrandi Dominicum calicem et e contra. Ista conclusio sic probatur, quoniam si una forma non esset sine alia operativa, sequeretur quod sacerdos ante consecrationem calicis falsum diceret, cum dicit <quote>hoc est corpus meum,</quote> quia tunc vel demonstraretur corpus Christi vel non. Si sic, habetur principale intentum quod una forma sine alia est operativa. Si non, sequitur quod illa propositio quam dicit sacerdos est falsa, quod erat probandum. Quare propositum.</p>
        <p>[28] Praeterea, dato conclusionis contradictorio, sequitur quod tota Ecclesia idolatraret. Consequens est falsum; ergo et antecedens. Et consequentia probatur, quoniam ante consecrationem calicis sacerdos elevat accidentia panis; si ergo corpus Christi non esset ibi realiter contentum, et sic tota Ecclesia adorat, sequitur quod idolatraret. Et quod e contra sit possibile apparet, quia non plus necessario praeexigit consecratio calicis corporis consecrationem quam e contra, cum una forma sit ab alia distincta, in quorum significatione non se mutuo includunt. Quare propositum.</p>
        <p>[29] Modus et positionis imaginatio in hoc consistit: forma consecrationis, sive panis sive vini, consistit in verbis, sicut et formae aliorum sacramentorum � panis integraliter in his verbis <quote>hoc est corpus meum</quote> et vini in his verbis <quote>hic est calix sanguinis mei.</quote> Nunc autem, quia istae sunt propositiones, nec habent suam veritatem nisi in ultimo instanti prolationis verborum, ideo tunc concipitur ipsarum veritas. Et quia veritas complexa praesupponit suum significatum, ideo istae propositiones ut sunt verae non dicuntur sacramentaliter operative, quia prius natura vel tempore sunt sacramentaliter operativae quam dicantur propositiones verae. Sunt igitur operativae sacramentaliter ex pactione divina, quae<a href="#_ftn14" name="_ftnref14">{14}</a> statuit ut verba huiusmodi a sacerdotibus proferantur, non qualitercumque, sed prout habent Ecclesiae debitam intentionem. Idcirco tria concurrunt ex parte formae, videlicet sacerdotalis potestas, actualis vel habitualis intentio iuxta sanctionem catholicam et verba superius recitata.</p>
        <p>[30] Ex [266vb] quibus posset inferri correlarie quodammodo descriptio quae ponitur a doctore Subtili de eucharistia, quarto <em>Sententiarum</em>, distinctione octava, quaestione prima,<a href="#_ftn15" name="_ftnref15">{15}</a> videlicet quod eucharistia est sacramentum corporis Christi et sanguinis veraciter contenti sub speciebus panis et vini post consecrationem factam a sacerdote sub verbis certis cum debita intentione prolatis ex institutione divina veraciter signans corpus Christi et sanguinem sub eisdem realiter contineri.</p>
        <p>[31] Ex quibus apparet quid est dicendum de istius sacramenti condicione significativa, quod erat primum investigandum.</p>
      </div>
      <div>
        <head> <supplied>Argumenta contra conclusiones primam et secundam et solutiones eorundem</supplied> </head>
        <p>[32, - 8] Contra aliquas praemissarum conclusionum, ut ipsarum veritas magis appareat, arguo aliquibus mediis. Et primo contra primam arguo sic, et probo quod forma consecrandi non consistat in verbis: nulla condicio consequens consecrationem in sacramento eucharistiae est forma consecrandi in eodem; sed haec propositio vocalis <quote>hoc est corpus meum</quote> est condicio consequens consecrationem in sacramento eucharistie; ergo illa propositio non est forma consecrandi. Et per consequens, cum nec alia vocalis propositio videatur, sequitur quod nullum signum sensibile cadens sub obiecto adaequato potentiae auditivae est forma consecrandi. Quod est primae conclusionis oppositum. Consequentia et maior patent. Sed minor probatur, quoniam, ut apparet ex textu evangelii Matthei 26, per prius Christus panem benedixit quam fregerit, et per prius fregit quam eis dederit, et per prius dedit quam dixerit <quote>hoc est corpus meum</quote>; sed constat quod, quando dedit suis discipulis, pro tunc transsubstantiatio erat facta; ergo per prius fuit facta transsubstantiatio quam verbum aliquod proferret. Et per consequens habetur quod haec propositio <quote>hoc est corpus meum</quote> fuit prolata post formam consecrandi; quod erat probandum. Et ita habetur finaliter quod forma consecrandi non cadit sub obiecto potentiae auditivae; quod erat intentum.</p>
        <p>[33] Praeterea, Christus non consecravit in sacramento eucharistiae verbis, ergo non videtur quod forma consecrandi consistat in verbis. Consequentia patet, quia ex imitatione Christi habetur forma in singulis sacramentis, et etiam ex ipsius eruditione; si ergo ipse verbis non confecit, nec etiam hoc conficere sic erudivit, sequitur quod forma consecrandi non consistit in verbis. Sed antecedens probatur, quia Christus sola potentia sine quocumque ministerio transsubstantiavit panem in corpus suum, non ergo per verba fecit illam transsubstantiationem. Consequentia patet. Et antecedens probatur, quia cum dixit discipulis suis <quote>accipite et manducate,</quote> quaero quid porrigebat discipulis: aut panem tantum aut corpus suum? Si primum, tunc falsum est quod sequitur <quote>hoc est corpus meum,</quote> cum ibi tunc fieret demonstratio panis. Si corpus suum, [267ra] ergo sequitur quod verba praecessit transsubstantiatio panis, et per consequens sola potentia sine verborum ministerio transsubstantiatus est panis in corpus Christi. Quod est propositum.</p>
        <p>[34] Praeterea, omnis actio Ecclesiae circa sacramenta est ex imitatione divina, iuxta auctoritatem vulgatam <quote>omnis Christi actio nostra est instructio</quote>; sed nunc in Ecclesia ita est quod fractio sacramenti sequitur consecrationem; ergo sequitur quod in institutione istius sacramenti fractio sequebatur consecrationem. Cum igitur verba sequebantur fractionem, ut patet ex textu praeallegato, sequitur quod verba fuerunt secuta consecrationem. Non igitur per verba facta est consecratio, cum ipsa consecratio verba praecesserit. Ut sic possit ratio formari: quicquid praecedit prius, praecedit et suum posterius; sed prius fuit fractio quam verborum prolatio, et consecratio praecessit fractionem; ergo et verborum prolationem; et per consequens non per verba facta est consecratio. Quod est propositum. Et propositiones assumptae patent per praecedentia. Quare intentum. </p>
        <p>[35, -32] Ad istas rationes respondeo. Ad primam � cuius radix in hoc consistit quod omnia verba fuerunt consecuta consecrationem pro eo quod Christus per prius corpus suum dedit apostolis quam dixerit <quote>hoc est corpus meum</quote> (ut patet per textum evangelii, ubi dicitur <quote>fregit deditque discipulis suis et ait</quote> etc.; quare propositum) � ad istud posset tripliciter responderi. Primo: quod Christus bis protulit ista verba <quote>hoc est corpus meum,</quote> semel plane proferendo in instanti benedictionis, sicut cum quis simul manu benedicit et ore verba profert, alio semel cum aperte dixit apostolis <quote>hoc est corpus meum.</quote> Ad propositum igitur diceretur secundum istam viam quod, licet verba secundo prolata non fuerint conversionis effectiva, tamen verba primo prolata sic; et tunc prius dixit verba quam apostolis dederit; et ex hoc non habetur quod consecraverit sine verbis, sed bene verum est quod consecravit sine istis verbis, demonstratis verbis secundo prolatis; sed ex hoc non sequitur <quote>ergo sine verbis.</quote></p>
        <p>[36] Et si dicatur quod in textu evangelii non habetur quod bis verba Christus pronuntiasset, primo videlicet clandestine et secundo palamtine,<a href="#_ftn16" name="_ftnref16">{16}</a> posset dici quod, quamvis talis duplex prolatio non contineatur expresse in textu, tamen non propter hoc habetur oppositum. Secundo modo potest ad illud argumentum responderi exponendo illam auctoritatem: cum dicitur, <quote>accepit Ihesus panem, benedixit ac fregit deditque discipulis suis,</quote> id est: daturum se disposuit. Et apparet iste intellectus ex sequenti littera, cum dicit, <quote>accipite et comedite</quote>; nondum ergo dederat, sed se disponebat ad dandum. Et secundum istam expositionem argumentum parum concluderet. Tertio posset dici quod Christus in manibus apostolorum confecit. Unde ipse primo tetigit panem et consequenter tradidit apostolis, in quorum manibus facta est transsubstantiatio, cum dixit, [267rb] <quote>hoc est corpus meum.</quote> Sed istud non apparet multum congruum, quoniam tantum sacramentum in aliorum manibus confecisset. Posset etiam qui vellet addere quartum modum dicendi quod panem illum, cum dedit apostolis, multiplicavit, et sic erat in suis manibus et in manibus apostolorum. Et tunc excluderetur dubium incongruitatis quod non confecerit in manibus propriis tantum sacramentum, immo diceretur <quote>idem panis erat in manibus apostolorum et in manibus Christi, et postmodum transsubstantiatus verborum ministerio dicendo <mentioned>hoc est corpus meum</mentioned>.</quote></p>
        <p>[37] Sed licet quilibet istorum modorum satisfaciat rationi, tamen credo quod expositio auctoritatis magis propositum manifestat. Quare intentum.</p>
        <p>[38, -33] Ad secundam rationem, cum dicitur in radice quod Christus non consecravit verbis, sed sola omnipotentia (quod apparet, cum dixit <quote>accipite et comedite,</quote> quid eis porrigebat, vel panem vel corpus suum? Non panem, propter verba sequentia�; ergo corpus suum; quod est propositum) � ad istud dico quod causa proprie effectiva huius sacramenti est sola Dei omnipotentia, cui subest omne possibile; cum hoc tamen stat quod ex pactione divina sit aliquod signum pronosticum indicans efficaciter transsubstantiationem huiusmodi per Dei omnipotentiam fore factam. Et quia in illa cena Christus hoc sacramentum instituebat pro generis humani singulari solatio, ideo decens fuit aliquod signum quod, ut dictum est,<a href="#_ftn17" name="_ftnref17">{17}</a> fuerunt verba. Et cum arguitur quod non, quia Christus dicebat apostolis <quote>accipite et comedite</quote> antequam diceret <quote>hoc est corpus meum</quote>; quid igitur porrigebat? � hic dico quod imperativa locutio ex modo significandi non habet ponere rem in actuali existentia, sicut cum dico <quote>comede,</quote> non statim sequitur quod tu comedis; sic cum dico <quote>accipe,</quote> non statim sequitur quod tu accipis. Poterat ergo esse quod porrigebat eis panem transsubstantiandum in corpus suum, qui transsubstantiatus fuit antequam reciperent.</p>
        <p>[39] Et cum dicitur quod non, propter propositionem quae sequitur <quote>hoc est corpus meum,</quote> diceretur quod per li <quote>hoc</quote> non demonstrabatur panis, sed corpus Christi; de quo inferius plenius dicetur.<a href="#_ftn18" name="_ftnref18">{18}</a> Aliter posset dici quod porrigebat eis corpus suum non praesentialiter sub illis speciebus existens, sed mox post verborum prolationem offerebat eis species panis et vini sub quibus corpus Christi erat de proximo collocandum; et sic etiam offerebat corpus suum. Et haec responsio videtur rationabilior prima.</p>
        <p>[40, -34] Ad tertium, cum dicitur in sententia quod prius fuit consecratio quam fractio, et prius fractio quam verborum prolatio, ergo prius consecratio quam verborum prolatio (prima propositio patet ex consuetudine Ecclesiae, et secunda apparet ex verbis evangelistae; quare propositum) � hic dico quod fractio circa [267va] species sacramentales quandoque sumitur ratione distributionis, quandoque ratione figurationis. Verbi gratia de primo: si sacerdos haberet multos communicare, et non haberet nisi unam hostiam, posset illam frangere in multas particulas ante consecrationem, ut pro se sumeret et populo sibi subiecto daret. Ratione vero figurationis fit fractio quia, ut dicit Innocentius, <em>De officio missae</em>, parte sexta, capitulo tertio,<a href="#_ftn19" name="_ftnref19">{19}</a> quia Christus est caput Ecclesiae, ideo una pars significat Christum, et ponitur in patena; alia vero pars significat illos de gremio Ecclesiae triumphantis, et ideo ponitur in patena simul cum alia parte, quia sunt iam capiti Christo coniuncti; pars vero in calicem missa, quia calix passionem significat, et ideo illa pars denotat illos qui sunt in agone militantis Ecclesiae. Dico ergo quod, quando fractio sumitur ratione distributionis, non oportet quod sequatur consecrationem, et ita fuit quando Christus in cena panem fregit (quod apparet ex textu per hoc quod sequitur <quote>deditque discipulis suis,</quote> quia eis distribuere volebat. Quando vero sumitur ratione figurationis, sic fractio sequitur consecrationem. Et ex hoc apparet quod fractio quam imitatur Ecclesiae consuetudo non est ad illam significationem de qua fit mentio in evangelio. Et ideo auctoritas illa non inducit quod ante verba fuerit consecratio facta. Sic igitur apparet quod adhuc illa prima conclusio vera est quod forma consecrandi cadit sub obiecto potentiae auditivae.</p>
        <p>[41, -12] Contra secundam conclusionem, quae dicit quod in his verbis integraliter consistit forma consecrandi <quote>hoc est corpus meum,</quote> supposita intentione debita sacerdotis, arguo aliquibus mediis. Et primo sic: quaelibet oratio de virtute sermonis significat illud quod per suos terminos exprimitur et non illud quod est in intentione proferentis, ergo et per istam orationem <quote>hoc est corpus meum</quote> de virtute sermonis intelligitur illud quod per suos terminos exprimitur et non illud quod est in intentione proferentis. Consequentia et antecedens patent. Et tunc ultra: cum igitur per istam orationem, si sic loquatur aliquis, non praemittendo aliquid aliud, <quote>hoc est corpus meum,</quote> non fiat mentio de Christo, sequitur quod ista verba per se sumpta sine verbis praecedentibus facientibus mentionem de Christo nihil aliud significant quam corpus loquentis. Et per consequens illa oratio absolute sumpta non continet integraliter formam consecrandi. Sicut, si nullam mentionem facerem de Christo, sed absolute dicerem <quote>hec doctrina est mea,</quote> iam propter hoc non intelligeretur quod haec esset doctrina Christi; sic in proposito. Ergo videtur quod ad formam debitam consecrandi requirantur verba praecedentia de Christo facientia mentionem.</p>
        <p>[42] Praeterea, nulla propositio falsa est forma consecrandi in aliquo sacramento; sed haec propositio <quote>hoc est corpus meum</quote> est huiusmodi; ergo propositum. Consequentia et maior patent. Sed minor [267vb] probatur, nam in qualibet propositione ubi ponitur terminus demonstrativus vel demonstratur aliquid ad intellectum vel demonstratur aliquid ad sensum; cum igitur ista sit huiusmodi, quaero quid per eius subiectum demonstratur, aut corpus Christi aut substantia panis aut accidentia panis et vini�? Non primum, quia tunc corpus Christi non est sub accidentibus illis. Nec secundum vel tertium, quia tunc ista propositio esset falsa, cum sit affirmativa mere cathegorica cuius subiectum et praedicatum non supponerent pro eodem.</p>
        <p>[43] Nec valet si dicatur, sicut communiter dicitur,<a href="#_ftn20" name="_ftnref20">{20}</a> quod ille terminus non demonstrat nisi pro ultimo instanti prolationis totius propositionis, quia tunc haec propositio <quote>hoc est corpus meum</quote> non esset operativa plus quam ista <quote>corpus meum est corpus meum,</quote> quia nulla propositio est operativa quae foret vera, nulla posita operatione aeque sicut si operatio poneretur; sed ita est in proposito; ergo sequitur quod non est operativa, et per consequens nec formam continet consecrandi; quod est principaliter probandum.</p>
        <p>[44] Praeterea, quilibet terminus demonstrativus cuius significatio non est dubia intellectui aliquid repraesentat in instanti pro quo profertur; sed ita est de subiecto istius propositionis <quote>hoc est corpus meum</quote>; ergo antequam illa propositio finiatur, subiectum illius aliquid intellectui repraesentat. Et quaero ut prius. Non corpus Christi, quia ante finem prolationis totius propositionis non est ibi corpus Christi. Si vero accidentia vel panis, sequitur quod illa propositio est falsa. Nec valet responsio superius data<a href="#_ftn21" name="_ftnref21">{21}</a> quod talis terminus non demonstrat aliquid nisi tota propositio fuerit completa, quia sic diceretur de qualibet propositione; quod non est verum, quia significatio termini non dependet ab existentia sui in propositione; ergo dato quod propositio non compleatur, non minus terminus loco subiecti positus habet suam significationem; et ita est in proposito. Quare intentum.</p>
        <p>[45] Praeterea, nulli habenti condicionem numeralem potest fieri additio salva integritate suae naturae, sicut patet in numeris, quia etsi binario addatur extrinsece binarius, non tamen binarius efficitur quaternarius, sed resultat nova species; si ergo formae rerum se habent sicut numeri, ex VII <em>Metaphysicae</em>,<a href="#_ftn22" name="_ftnref22">{22}</a> sequitur quod eis nulla fit additio. Cum igitur ab evangelistis nusquam reperiatur haec dictio <quote>enim</quote> in forma consecrationis, ut patet evangeliorum codices inspicienti, sequitur quod forma qua dicimus <quote>hoc est enim corpus meum</quote> non est forma debita consecrandi (aliter posset fieri additio et deminutio formae sine sui variatione intrinseca; quod falsum est).</p>
        <p>[47, -41] Ad istas rationes respondeo. Ad primam, cuius radix in hoc consistit quod ista propositio <quote>hoc est corpus meum,</quote> ratione significationis quae habetur ex terminis, nisi aliud proferatur, non intelligitur nisi de illo qui loquitur, et per consequens per se non est forma consecrandi � hic breviter dico quod dupliciter potest ad istud responderi. Primo modo [268ra] quod aliud est aliquid necessarium existere ad formam consecrationis, aliud est aliquid existere tamquam formae consecrationi<supplied>s</supplied> necessario praemittendum, sicut verbi gratia in exemplo naturali loquendo naturaliter aliud est producere formam substantialem, aliud necessario exigi ad hoc quod forma substantialis producatur, quoniam substantia producit substantiam, et non accidens, ut quidam opinantur,<a href="#_ftn23" name="_ftnref23">{23}</a> et tamen accidens necessario praeexigitur ad productionem formae substantialis. Sic in proposito: in his verbis <quote>hoc est enim corpus meum</quote> consistit integraliter forma consecrationis, licet verba praecedentia sint necessario praemittenda, quae faciunt mentionem de Christo, propter intellectum planiorem propositionis demonstrativae. Et ideo non sequitur: <mentioned>ista verba non sunt necessario praemittenda formae consecrationis sine his verbis <quote>hoc est enim corpus meum,</quote> ergo in his verbis consecratio integraliter non consistit</mentioned>. Secundo posset dici quod terminus demonstrativus non habet determinatam significationem nisi secundum placitum demonstrantis, nam prolata vel proposita alicui ista propositione absolute <quote>hoc est corpus meum,</quote> habet ipsam dubitare, nisi sciret vel determinaret se ad certum aliquid demonstrandum. Et ideo, cum similem propositionem Christus in consecrando protulerit, posset sacerdos proferre illam propositionem habendo intentionem circa ipsam sicut Christus habuit et nunc Ecclesia habet, et ita per subiectum corpus Christi demonstrare et pronomen possessivum ad illud idem referre. Et tunc adhuc absolute proferendo verba huiusmodi, consecraret veraciter sacerdos habens talem intentionem.</p>
        <p>[48] Et tunc, cum dicitur quod non, pro eo quod illa propositio de virtute sermonis significat illum qui propositionem huiusmodi exprimit � istud non est verum, nam de virtute sermonis quantecumque aliquis dicat <quote>hoc est corpus meum,</quote> posset propositionem illam dubitare. Quare etc.</p>
        <p>[49, -42] Ad secundum, cum dicitur quod haec propositio est falsa <quote>hoc est corpus meum,</quote> et per consequens non est forma consecrandi, et antecedens inquisitive probatur (<quote>quid demonstratur per li <mentioned>hoc</mentioned></quote>�?) � pro responsione ad istam rationem advertendum est quod diversi doctores diversimode nixi sunt huic satisfacere rationi. Quidam<a href="#_ftn24" name="_ftnref24">{24}</a> dixerunt quod illa propositio sumitur materialiter, et ideo ibi ille terminus nihil demonstrat, sed sacerdos solummodo recitative replicat verba Christi; et hoc apparet per litteram praecedentem, cum dicitur <quote>cenantibus illis, accepit Ihesus panem et benedixit</quote> etc. Sed tunc isti dicunt quod in signo benedictionis facta est transsubstantiatio; et ideo non oportet quaerere de significatione verborum. Quibus alludit opinio domini Innocentii. haec tamen opinio superius improbata est;<a href="#_ftn25" name="_ftnref25">{25}</a> et ideo de ipsa nihil ad praesens.</p>
        <p>[50] Alii<a href="#_ftn26" name="_ftnref26">{26}</a> dicunt quod ille terminus tenetur significative et demonstrat corpus Christi. Pro quo dicunt quod de ratione nominis est significare sine tempore; et ideo quamvis sit ibi verbum de praesenti, tamen terminus ille non artatur ad significandum ratione verbi plus praesens quam praeteritum vel etiam futurum; et ideo, dato quod per li <quote>hoc</quote> demonstretur corpus Christi, non oportet [268rb] propter hoc inferre quod corpus Christi sit ibi. Sed sine dubio, si quis considerat illud quod radicaliter ponit ista positio, numquam aliqua propositio, sive de praesenti, sive de praeterito, sive de futuro, esset concedenda vel neganda, quia, capta quacumque, ex quo subiectum ipsius significat sine tempore, ita posset dici quod non propter hoc oportet inferre <quote>ergo fuit, est, vel erit,</quote> quia non artatur subiectum per verbum additum, quod frivolum videtur.</p>
        <p>[51] Alii<a href="#_ftn27" name="_ftnref27">{27}</a> dixerunt quod per li <quote>hoc</quote> non demonstratur individuum speciei specialissimae, sed aliquod individuum generis. Et ideo illa est vera <quote>hoc est corpus meum</quote>; nec demonstratur ibi nisi corpus prout est individuum de genere corporis. Sed istud nihil est dictu nisi ponerentur universalia ex parte rei. Et sic essent alia individua generum, isto modo imaginandi, quod adhuc valde videtur difficile. Et ideo eundo ad communem intelligentiam, dicendo <quote>hoc corpus,</quote> <quote>illud corpus,</quote> vel demonstro Sortem vel istum lapidem, et sic de aliis. Et tunc responsio nulla.</p>
        <p>[52] Alii<a href="#_ftn28" name="_ftnref28">{28}</a> dixerunt quod propositio illa significat in ultimo instanti prolationis. Sed tunc remanet difficultas, quia pro tunc non est operativa.</p>
        <p>[53] Et ideo, quicquid sit de tot verborum involutionibus, potest iudicio meo clarius difficultas ista theologice solvi, distinguendo quod ista propositio <quote>hoc est corpus meum</quote> est dupliciter significativa, videlicet sacramentaliter et prout est oratio enuntiativa. Primo modo est operativa et est signum pronosticum cui assistit virtus divina transsubstantians panem in corpus Christi. Secundo modo est operationis huiusmodi enunciativa. Nunc ulterius dico quod ordine naturae prius est sacramentaliter ex institutione divina significativa quam sit complexe significativa. Et ideo in ultimo <supplied>instanti</supplied> prolationis totius propositionis et habetur propositionis efficacia per modum sacramenti et ipsius veritas per modum enunciantis. Quare propositum.</p>
        <p>[54, -44] Ad tertium, cum dicitur quod sive iste terminus demonstrativus ponatur in propositione sive non, significat, <quote>quia significatio termini non dependet ex existentia sui in propositione,</quote> et per consequens in principio prolationis praefatae propositionis li <quote>hoc</quote> aliquid demonstrat � hic breviter dico quod demonstrat corpus Christi. Sed verificatio totius propositionis non est nisi pro ultimo instanti prolationis. Et ideo, dato quod demonstretur corpus Christi, ex hoc non inferretur <quote>ergo est hic,</quote> sicut per istum terminum <quote>hic</quote> possum Antichristum demonstrare, et tamen ex hoc non inferretur <quote>Antichristus est.</quote> Unde in hoc verum dicit illa opinio<a href="#_ftn29" name="_ftnref29">{29}</a> quae dicit quod significatio termini non respicit tempus. Verumtamen artatur ratione verbi adiuncti ad supponendum plus pro praesentibus quam pro praeteritis sive futuris, nisi homo vellet tunc dicere quod istae propositiones sunt falsae <quote>omnis homo est,</quote> <quote>omne animal est,</quote> et sic de sibi similibus. Quae magis sunt cavillatoria et puerilia quam alicuius rationis expressiva, pro eo quod apud eos ille terminus supponeret pro quolibet suo significato, et cum indifferenter respiciat omnem [268va] hominem sive praeteritum sive futurum, dicerent isti quod significat quod Adam est. Quae, quia falsae sunt, ideo et similiter ipsarum universales.</p>
        <p>[55] Sed quale sit istud motivum vestrae discretioni relinquo. Sufficit enim ad propositum quod iste terminus demonstrativus <mentioned>hoc</mentioned>, antequam aliqua propositio formetur, possit demonstrare corpus Christi, ratione cuius demonstrationis non oportet inferre existentiam rei ibi vel ibi, sed, ut praedictum est,<a href="#_ftn30" name="_ftnref30">{30}</a> finis propositionis suae quiditatis indicat rationem; quare propositum.</p>
        <p>[56�: -45] Ad quartum, cum dicitur quod illa non videtur forma: <quote>Hoc est enim corpus meum,</quote> quia li <mentioned>enim</mentioned> nusquam reperitur in codicibus evangeliorum, ad illud breviter dicitur quod illa coniunctio <mentioned>enim</mentioned> non est de essentia formae, sed ibi tantummodo ponitur ad denotandum ordinem consecrationis ad usum materiae consecratae, qui etiam usus non est de essentia sacramenti, nec verba quae praecedunt, licet peccaret mortaliter qui ea scienter dimitteret.</p>
        <p>[57] Pro quo est advertendum quod forma in sacramento quoad necessitatem potest considerari dupliciter, videlicet vel quoad sacramentum vel quoad ministrum. Si quoad ministrum, sic est necessaria forma qua Romana Ecclesia utitur, quam, si omitteret ministrans, peccaret mortaliter nisi esset ignorantia invincibilis, quae posset quodammodo subito causari ex aliquo defectu cerebri, propter fumositatem a stomacho indigesto frequenter ad cerebrum ascendentem. Et hoc si sit sacerdos Romanus, quod dico propter Graecos.</p>
        <p>[58] Si vero consideretur forma quoad necessitatem sacramenti, sic videtur illa: <quote>Hoc est corpus meum et hic est sanguis meus,</quote> et hoc si apostoli non solum intenderunt nobis narrare veritatem facti, verum etiam tradere debitam formam. Ubi autem non intendissent nisi praecise tradere notitiam de praedicta forma per formam in significatione consimilem, tenenda est omnino forma Romanae Ecclesiae de necessitate, maxime quia inter evangelistas in consecratione calicis diversitas in verbis non modica reperitur, quoniam Matthaeus et Marcus dicunt, <quote>Hic est sanguis meus,</quote> Lucas vero dicit, <quote>Hic calix novi testamenti in meo sanguine.</quote> Canon vero dicit, <quote>Hic est enim calix sanguinis mei.</quote> Quia ergo videtur diversitas in huiusmodi formis, ubi evangelistae non processissent nisi via narrationis, via canonis esset tenenda, quia illa videtur exprimere formam institutionis ab apostolis traditam prout dicit Innocentius:<a href="#_ftn31" name="_ftnref31">{31}</a> <quote>Romana Ecclesia illud semper integra fide servavit quod ab ipsis apostolis � qui eam praesentialiter et factis et doctrinis et ecclesiasticos ritus docuerunt � ab ipsis apostolis, Petro et Paulo, quos vivos auctores habuit, et defunctos custodit, hunc ritum sacrificii accepit, quem hactenus immortali cultu servavit.</quote></p>
        <p>[59] Ex quibus apparet quod forma canonis [268vb] est accipienda, quia illa non traditur per modum narrationis, sed potius per modum institutionis. Ubi autem formae ab evangelistis traditae non solum essent narrativae, sed etiam narrationis institutivae, tunc in quacumque illarum formarum consecraretur, verum sacrificium conficeretur.</p>
        <p>[60] Et sic apparet quod illa positio quoad suas conclusiones fundamentales remanet in suo vigore. Contra alias vero conclusiones non arguo, quia per responsiones ad argumenta nunc facta sunt clarius solidatae. Et sic habetur intentum.</p>
      </div>
      <!--
        NOTES for prima pars 
        <h4></h4><h4><a href="#_ftnref1" name="_ftn1"><h5>1</a> Nam ex hoc... intentum <em>om</em>. Vat. lat. 1081 (Paris et Sarnano <em>habent textum</em>).</h4>
      <h4></h4><h4><a href="#_ftnref2" name="_ftn2"><h5>2</a> Petrus Lombardi, Sententiae IV, d. 10....�; Augustinus, <em>In expositione Psalmi 54</em>.</h4>
      <h4></h4><h4><a href="#_ftnref3" name="_ftn3"><h5>3</a> REFERENCE?</h4>
      <h4></h4><h4><a href="#_ftnref4" name="_ftn4"><h5>4</a> REFERENCE?</h4>
      <h4></h4><h4><a href="#_ftnref5" name="_ftn5"><h5>5</a> Landulphus Caraccioli, <em>In quartum librum Sententiarum</em>, d. 10, q. 3. conc. 1.</h4>
      <h4></h4><h4><a href="#_ftnref6" name="_ftn6"><h5>6</a> REFERENCE?</h4>
      <h4></h4><h4><a href="#_ftnref7" name="_ftn7"><h5>7</a> quia] quam <em>MSS</em></h4>
      <h4></h4><h4><a href="#_ftnref8" name="_ftn8"><h5>8</a> Aristoteles...</h4>
      <h4></h4><h4><a href="#_ftnref9" name="_ftn9"><h5>9</a> REFERENCE?</h4>
      <h4></h4><h4><a href="#_ftnref10" name="_ftn10"><h5>10</a> REFERENCE?</h4>
      <h4></h4><h4><a href="#_ftnref11" name="_ftn11"><h5>11</a> non habet locum... propositum <em>om. per homoio.</em> Vat. lat. 1081.</h4>
      <h4></h4><h4><a href="#_ftnref12" name="_ftn12"><h5>12</a> REFERENCE?</h4>
      <h4></h4><h4><a href="#_ftnref13" name="_ftn13"><h5>13</a> REFERENCE?</h4>
      <h4></h4><h4><a href="#_ftnref14" name="_ftn14"><h5>14</a> cum <em>add.</em> MSS</h4>
      <h4></h4><h4><a href="#_ftnref15" name="_ftn15"><h5>15</a> REFERENCE?</h4>
      <h4></h4><h4><a href="#_ftnref16" name="_ftn16"><h5>16</a> palamtine MSS] <em>melius</em> palam tunc (?)</h4>
      <h4></h4><h4><a href="#_ftnref17" name="_ftn17"><h5>17</a> REFERENCE?</h4>
      <h4></h4><h4><a href="#_ftnref18" name="_ftn18"><h5>18</a> REFERENCE?</h4>
      <h4></h4><h4><a href="#_ftnref19" name="_ftn19"><h5>19</a> REFERENCE?</h4>
      <h4></h4><h4><a href="#_ftnref20" name="_ftn20"><h5>20</a> REFERENCE?</h4>
      <h4></h4><h4><a href="#_ftnref21" name="_ftn21"><h5>21</a> REFERENCE?</h4>
      <h4></h4><h4><a href="#_ftnref22" name="_ftn22"><h5>22</a> REFERENCE?</h4>
      <h4></h4><h4><a href="#_ftnref23" name="_ftn23"><h5>23</a> REFERENCE?</h4>
      <h4></h4><h4><a href="#_ftnref24" name="_ftn24"><h5>24</a> REFERENCE?</h4>
      <h4></h4><h4><a href="#_ftnref25" name="_ftn25"><h5>25</a> REFERENCE?</h4>
      <h4></h4><h4><a href="#_ftnref26" name="_ftn26"><h5>26</a> REFERENCE?</h4>
      <h4></h4><h4><a href="#_ftnref27" name="_ftn27"><h5>27</a> REFERENCE?</h4>
      <h4></h4><h4><a href="#_ftnref28" name="_ftn28"><h5>28</a> REFERENCE?</h4>
      <h4></h4><h4><a href="#_ftnref29" name="_ftn29"><h5>29</a> REFERENCE?</h4>
      <h4></h4><h4><a href="#_ftnref30" name="_ftn30"><h5>30</a> REFERENCE?</h4>
      <h4></h4><h4><a href="#_ftnref31" name="_ftn31"><h5>31</a> REFERENCE?</h4>-->
    </div>
    <div>
      <head>Pars Secunda</head>
      <!--<h2><i>Commentary on the Sentences</i>: Book IV, Question un., Article 1, part 2</h2>
      <h3>edited by Paul Bakker and Chris Schabel.<br></h3>
      <p>(edited by Bakker from Paris , BNF, nouv. acq. 1467 (olim Cluny 75), then collated by Schabel against Vat. lat. 1081. Paris 1467 has large omissions of 24 and 28 words.)<br>-->
        <p>[1] Nunc consequenter videndum est de secundo principali huius articuli declarativo, videlicet de efficacia conversiva, et hoc est investigare de ipsa conversione quae fit virtute verborum sacramentalium.</p>
      <div>
        <head><supplied>Conclusiones decem</supplied> </head>
        <p>[2] Pro cuius declaratione decem pono conclusiones. Quarum prima est haec: transsubstantiatio non est aliqua mutatio rebus naturalibus insita ex sua origine naturali. Ista conclusio sic probatur: omnis naturalis mutatio rebus naturalibus insita vel est generatio vel corruptio, augmentatio vel deminutio, alteratio vel secundum locum mutatio; sed transsubstantiatio non est aliqua illarum mutationum; ergo propositum. Consequentia patet. Et maior est non solum per experientiam nota, sed etiam est Philosophi in <em>Postpraedicamentis</em>, ubi sex mutationis species enumerat. Minor vero apparet in discurrendo per singulas mutationis species. Non enim est generatio, quia in transsubstantiatione nihil noviter capit esse, quia nec corpus Christi, nec aliquid aliud absolutum quod transsubstantiatur. Nec est corruptio, cum non maneat actualiter eadem materia sub utroque termino motus. Nec augmentatio similiter, cum corpus Christi non sit maioris quantitatis quam prius. Nec deminutio, quia nec in pane nec in corpore Christi. Nec alteratio, quia in corpore Christi nulla ex hoc fit alteratio secundum aliquam qualitatem. Nec secundum locum mutatio, quia corpus Christi non movetur ex hoc localiter, cum, ut postea videbitur,<a href="#_ftn1" name="_ftnref1">{1}</a> locum quem in caelo occupat, non reliquat. Quare propositum.</p>
        <p>[3] Praeterea, in omni naturali conversiva mutatione illud in quod aliud convertitur dicitur <mentioned>factum</mentioned>, ut, si nutrimentum in carnem convertitur, dicitur caro <mentioned>facta</mentioned>, et sic de aliis naturalibus conversionibus; sed in transsubstantiatione panis in corpus Christi non dicitur corpus Christi <mentioned>factum</mentioned> ista mutatione; ergo propositum. Consequentia et maior patent. Et minor est communiter a theologis concessa. Et patet etiam quia corpus Christi eque inmutabiliter secundum substantiam se habet sicut prius: quare propositum.</p>
        <p>[4] Secunda conclusio est haec: transsubstantiatio non est ex propria condicione annihilatio sive mutatio creativa. Ista conclusio quoad secundam partem � quod non sit mutatio creativa � apparet, quia quod creatur, noviter capit esse; nunc [269ra] autem corpus Christi non capit noviter esse; ergo propositum; nec similiter panis, cum ipse desinat esse. Sed quod non sit annihilatio sic probatur: quia nulla mutatio cuius quilibet terminus est positivus est annihilatio; sed transsubstantiatio est talis mutatio cuius quilibet terminus est positivus; ergo transsubstantiatio non est annihilatio. Consequentia et maior patent. Et minor patet, quoniam in transsubstantiatione panis est terminus a quo et corpus Christi est terminus ad quem; sed tam panis quam corpus Christi sunt termini positivi; ergo propositum.</p>
        <p>[5] Praeterea, creatio et annihilatio sunt opposita; si ergo transsubstantiatio panis in corpus Christi foret annihilatio, sequitur quod versa vice, si corpus Christi converteretur in panem, quod ibi esset creatio. Consequens est falsum; ergo et antecedens. Consequentia patet. Sed consequentis falsitas sic probatur: nam quod producitur de aliquo, non creatur; sed in casu illo panis produceretur de corpore Christi, quia de ipso fieret panis; sed nihil quod fit de aliquo creatur; ergo in tali casu panis non crearetur. Et per consequens eius opposita mutatio non est annihilatio, quia in isto casu esse novum panis creationem non arguit; et per consequens nec non esse ipsius arguit annihilationem.</p>
        <p>[6] Tercia conclusio est haec: transsubstantiatio est unius substantiae totalis versio in aliam substantiam actualiter existentem. Ista conclusio sic probatur: quaelibet transitio alicuius rei corporalis per quam materia transit in materiam, et forma in formam, est versio totalis unius substantiae in aliam; sed in transsubstantiatione panis in corpus Christi tota materia panis transit in totam materiam corporis Christi, et forma in formam; ergo propositum. Consequentia patet. Et maior, quia in nulla mutatione quas Philosophus enumerat, V <em>Physicorum</em>,<a href="#_ftn2" name="_ftnref2">{2}</a> est transitus materiae in materiam, sed semper remanet aliquid sub utroque termino motus; et per consequens ubi est transitus [totalis substantiae in aliam substantiam [<em>mg</em>. P; <em>om</em>. V] nihil est [<em>om</em>. V] commune remanens sub utroque termino motus; [<supplied>et</supplied> per consequens transsubstantiatio [<em>mg</em>. P; <em>om</em>. V] est naturae totalis transitio. Et minor apparet per Magistrum, libro quarto, distinctione 11. Quare propositum.</p>
        <p>[7] Praeterea, omnis mutatio cuius terminus ad quem est aliquid positivum, et de termino a quo nihil remanet, est totalis versio unius rei in aliam; sed transsubstantiatio est huiusmodi; ergo propositum. Consequentia patet. Et maior ex hoc, quoniam, si aliquid transit in aliquid positivum, nec aliquid eius remanet, sequitur quod illud est totaliter versum in aliud, quoniam, si aliquid remaneret, non esset totaliter versum, saltem secundum illud quod remanet. Et minor apparet, quoniam transsubstantiari est unam substantiam in aliam transire, et hoc secundum rationem nominis. � Et quo apparet quod de virtute sermonis impossibile est unum accidens transsubstantiari in aliud vel in aliquam rem, pro eo quod impossibile est aliquod accidens esse substantiam, quamuis accidens totaliter possit in aliud verti, et ita transaccidentari. Unde totalis versio unius rei [269rb] ad aliam est superius ad transsubstantiationem et transaccidentationem.</p>
        <p>[8] Quarta conclusio est haec: transsubstantiatio est possibilis, nullam contradictionem implicans secundum nominis rationem. Ista conclusio sic probatur: quicquid potest esse novum, non repugnat sibi succedere alteri quod potest totaliter desinere esse; ergo aliqua substantia potest totaliter esse nova, hoc est secundum quamlibet ipsius rationem, et aliqua potest totaliter desinere esse; sed aliqua substantia potest totaliter succedere alteri substantiae totaliter desinenti; et per consequens una substantia potest in aliam transire. Consequentia patet. Et maior ex hoc, quoniam non est maior repugnantia quod aliquid ex simpliciter nihillo capiat aliquod esse quam ex aliquo; si ergo alicui non repugnat ex simpliciter nihilo capere esse, sequitur quod nec ex aliquo; et per consequens alicui totaliter desinenti non repugnat aliquid aliud succedere; quod est propositum. Et minor probatur, nam creatio est possibilis, nec aliquam videtur includere contradictionem; et similiter annihilatio, exquo sunt termini oppositi; et per consequens potentia quae potest creare, potest similiter annihilare, quare et rem sine sui annihilatione totaliter facere desinere esse, quia non maioris potentiae videtur secundum quam primum; quod est propositum.</p>
        <p>[9] Praeterea, virtus activa in cuius potestate sunt duo extrema quantum ad totum esse et quantum ad totum non-esse potest unum extremum in aliud convertere; sed ista duo extrema, panis et corpus Christi, vel quaevis alia substantia, sunt in potentia activa Dei quantum ad totum esse et quantum ad totum suum non-esse; ergo sequitur quod virtus activa Dei potest unum in aliud transsubstantiare; non ergo videtur contradictio in transsubstantiatione secundum nominis rationem. Consequentia et minor patent. Sed maior probatur in simili de partiali transitione: quoniam ex hoc ignis potest ex aqua facere ignem, quia habet dominium supra non-esse aquae et esse ignis ex aqua generandi; et ideo facit partialem transitum aquae in ignem, quia corrumpendo aquam, generat ignem; ubi ergo ignis haberet plenum dominium supra materiam aquae, ita corrumperet materiam aquae, ex ipsa faciendo materiam ignis, sicut facit de [<em>om</em>. V] forma. Si ergo hoc non facit, hoc provenire videtur ex hoc quod agens non habet in sua potestate illa duo extrema quantum ad totum suum esse et ad totum suum non esse; et per consequens virtus activa quae haberet talem potestatem supra utrumque extremum posset unum in aliud convertere. Et ita apparet quod transsubstantiatio videtur possibilis secundum sui nominis rationem; et hoc maxime quia Deo attribuimus omnipotentiam in agendo; quare propositum.</p>
        <p>[10] Quinta conclusio est haec: transsubstantiatio est subita mutatio secundum propriam quiditatem. Ista conclusio sic probatur: omnis transitus de contradictorio in contradictorium arguit aliquam mutationem; sed in transsubstantiatione est transitus huiusmodi [269va]; ergo propositum. Consequentia et maior patent ex communi doctrina. Et minor apparet, quia in instanti prolationis ultimo verborum sacramentalium est verum dicere <quote>iam panis non est</quote>; et immediate ante hoc fuit; ergo ibi fuit transitus de esse ad non-esse; quae sunt contradictoria; quare propositum. Sed quod sit instantanea probo: quia illud quod secundum se et quodlibet sui iam non est, et immediate ante hoc secundum se et quodlibet sui fuit, habuit subitam mutationem, quia in nullis partibus fuit successio; sed ita est de pane, qui in fine <supplied>prolationis</supplied> verborum sacramentalium secundum se et quodlibet sui iam non est, et immediate ante hoc fuit; ergo propositum.</p>
        <p>[11] Praeterea, si non esset subita mutatio, sed successiva, vel ergo esset ad quantitatem, vel ad qualitatem, vel ad ubi. Consequentia patet, quia omnis successiva mutatio sub altero istorum membrorum continetur. Sed non est ad quantitatem, cum ibi non sit augmentatio vel deminutio, sed rei totalis versio. Nec est ad qualitatem, quia qualitates in eucharistia manent sine alteratione ad hoc pertinente. Nec est mutatio ad ubi, quia in huiusmodi mutatione non est rei totalis versio, sed idem mobile est a principio transmutationis usque ad finem. Quare propositum. Ut sic possit ratio confirmari: in omni mutatione successiva idem mobile manet a principio transmutationis successivae usque ad finem; sed in transsubstantiatione non est sic; ergo propositum. Consequentia patet. Et minor est manifesta, quia in totali versione non manet versum [mobile P] in termino ad quem mutationis. Et maior apparet in motu locali, ubi idem mobile est in principio et in fine; similiter in motu augmentationis patet, ubi idem animal est in principio et in fine; similiter in alteratione, ubi proprie subiectum alteratur, quia qualitas proprie nec intenditur nec remittitur; quare propositum.</p>
        <p>[12] Sexta conclusio est haec: quaelibet creata quiditas potest in aliam quiditatem creatam totaliter pertransire. Et intelligo conclusionem generaliter, ita quod accidens potest converti in substantiam, et substantia in accidens, et sic de quibuscumque aliis creaturis. Verumtamen talis conversio generaliter non vocaretur <mentioned>transsubstantiatio</mentioned>, nec <mentioned>transaccidentatio</mentioned>, sed praecise <mentioned>totalis rei versio</mentioned>. Ista conclusio sic probatur: quaelibet creatura est in potentia Dei obiectivali, ut de ipsa naturae Conditor possit facere quicquid fieri non includit contradictionem; sed signata aliqua creatura, ipsa est in potentia obiectivali ut convertatur in aliam; ergo propositum. Probatur minor: nam signo albedinem quae debeat converti in angelum. Quaero: si esset repugnantia quod albedo converteretur in angelum, ubi haberet ortum? Non ex parte Dei, quia ipse habet plenum dominium super utramque illarum naturarum. Nec naturis repugnat passive, quia sic non posset aliquam transsubstantiationem facere, cum non sit  [269vb] maior ratio de una re quam de alia, quod falsum est; quare propositum.</p>
        <p>[13] Et confirmatur ratio: quoniam, si esset repugnantia ex parte creaturarum, aut hoc esset per rationem transcendentis, aut per rationem generis remoti aut proximi, aut ratione speciei specialissimae, aut ratione individui. Repugnantia non oritur primo modo, quia ut sic non posset aliquam creaturam in alteram convertere; quod inferius videbitur falsum.<a href="#_ftn3" name="_ftnref3">{3}</a> Nec similiter ratione generis generalissimi, quia non videtur maior repugnantia quod ex pane fiat corpus sensificatum quam quod ex una albedine fiat una quantitas, quae sunt diversorum generum. Nec tertium impedit, quia omnia talia genera similem habent habitudinem. Nec quartum impedit, quia panis et corpus Christi sunt diversarum specierum, et similiter diversas rationes individuales habentes, quae similem habent in omnibus oppositionem [operationem V]; ita enim repugnat quod ex asino fiat homo sicut e converso. Si ergo in aliquibus non reperitur repugnantia, sequitur quod in nullis. Et ita habetur propositum.</p>
        <p>[14] Praeterea, si aliqua esset impossibilitas quare una creatura non possit converti in aliam, hoc maxime videretur per hoc quod requiritur potentialitas passiva in una respectu alterius, sicut dicimus de materia respectu diversarum formarum, quae forsan non est, sicut diceretur de creatura corporali respectu spiritualis quod corporalis non habet potentialitatem transeundi ad rem immaterialem, quia non communicat cum ipsa in materia, quia ex hoc est possibilitas quod panis transsubstantietur in corpus Christi, quia panis et corpus Christi communicant in materia.</p>
        <p>[15: -14] Contra: quod hoc non sufficit, quia minor est repugnantia inter duas animas intellectivas quam sit inter duas naturas corporeas specie differentes; ergo magis videtur possibilitas quod ex una anima fiat alia, hoc est quod una convertatur in aliam, quam quod individuum unius speciei convertatur in individuum alterius speciei; sed secundum est possibile secundum theologos; ergo et primum.</p>
        <p>[16] Et praeterea, secundum illam assignationem Deus non posset convertere unum angelum in alium, cum non communicent in materia, quia ambo illorum sunt inmateriales; et ergo instantia parva est.</p>
        <p>[17] Et praeterea potest imaginari duplex potentia in qualibet creatura, naturalis videlicet et obiectivalis, ut alias dictum est;<a href="#_ftn4" name="_ftnref4">{4}</a> et tunc, licet potentia naturali una non possit in aliam converti, tamen bene potentia obiectivali qua subsunt omnes creaturae beneplacito Conditoris; quare propositum.</p>
        <p>[18] Septima conclusio est haec: nulla creata quiditas potest per aliquam potentiam converti in substantiam supersimplicis deitatis. Ista conclusio sic probatur: illud quod non cadit sub potentia alicuius agentis non potest esse terminus conversionis realis; sed substantia deitatis est talis quod ipsa non cadit sub potentia alicuius agentis; ergo propositum. Consequentia et minor patent. Et maior ex hoc, quoniam, ut dictum est,<a href="#_ftn5" name="_ftnref5">{5}</a> per hoc Deus potest unam [270ra] creaturam in aliam conmutare, quia respectu utriusque habet plenum dominium; et per consequens uterque terminus requiritur sub pleno dominio potentiae agentis. Quod ergo subterfugit cuiuscumque agentis dominium nullo modo potest esse terminus conversionis realis; quod erat probandum; quare propositum.</p>
        <p>[19] Praeterea, transsubstantiatio non est annihilatio, per secundam conclusionem, sed est totalis rei versio in aliam, per tertiam conclusionem; si ergo <supplied>res</supplied> transit in aliam rem, aut ergo manet ibi secundum propriam existentiam, aut per quandam aequivalentiam, quasi habens in illo in quod convertitur quandam aliqualitatem; non primo modo; ergo secundo modo, quia ex quo ibi non est annihilata substantia quae transit, sequitur quod quandam aliqualitatem habet in eo in quod transit. Si ergo aliqua creatura posset transsubstantiari in deitatis substantiam, sequitur quod quodammodo quaedam condicio creaturae esset in Deo; quod non videtur possibile.</p>
        <p>[20] Et confirmatur: quia si posset sic transire, aut igitur transiret in deitatis substantiam secundum quamlibet rationem sibi intrinsecam, et sic essentialem, aut non, sed praecise in denominationem consimilem; si primo modo, non videtur quomodo talis creatura habeat quod ex ipsa fiat immensum bonum; similiter nec secundum videtur, quia quaelibet talis ratio est formaliter independens et formaliter immensa; et per consequens adhuc ex tali creatura fieret infinite bonum; et etiam tunc non videretur ratio quare non versa vice,<a href="#_ftn6" name="_ftnref6">{6}</a> quia consimilis habitudo est finiti ad infinitum quae est infiniti ad finitum; et igitur quam non repugnaret quod finitum transsubstantiaretur in rem infinitam tam quod infinitum transsubstantiaretur in rem finitam; et ita per consequens possibile esset Deum in creaturam converti; quod videtur impossibile; quare propositum. � Quicquid sit de rationibus istis, conclusio est vera, licet ipsius oppositum sit a contradictione defendibile; non credo quod aliquis per viam contradictionis convinceretur.</p>
        <p>[21] Octava conclusio est haec: transsubstantiatio non est mutationis condicio existens in aliquo subiective. Ista conclusio sic probatur: quia si esset in aliquo subiective, aut ergo in termino a quo, aut in termino ad quem; non primo modo, quia terminus a quo non est; nec in termino ad quem, quia stat terminum praefuisse, sicut nunc dicimus de corpore Christi; et per consequens per istam transsubstantiationem non capit terminus ad quem noviter esse.</p>
        <p>[22] Nec valet si dicatur quod terminus ad quem capit novam praesentiam in loco, quam prius non habuit; et igitur per transsubstantiationem habet terminus ad quem aliquod esse, saltem accidentale, quod prius non habuit � quia, licet de facto ita est quod corpus Christi acquirit novam praesentiam, hoc tamen non habet formaliter ex transsubstantiatione, ut dicetur in posterium,<a href="#_ftn7" name="_ftnref7">{7}</a> quia staret quod panis transsubstantiaretur in corpus Christi absque hoc quod esset sub speciebus in sacramento, quia Deus posset transsubstantiare unum panem in corpus Christi non mutans locum in caelo, nec alium locum acquirens [270rb]; et tunc certum est quod corpus Christi esset terminus conversionis, et tamen non esset proprie mutatum; et igitur non apparet quod transsubstantiatio sit formaliter mutatio existens in aliquo subiective.</p>
        <p>[23] Praeterea, quodlibet in quo est subiective mutatio dicitur moveri sive mutari; sed facta conversione sive transsubstantiatione, nihil dicitur moveri; non corpus Christi, ut patet; nec panis, cum non sit.</p>
        <p>[24] Sed forsan dicitur quod panis movetur de esse ad non-esse.</p>
        <p>[25] Contra: quaero, aut movetur quando est, aut quando non est? Non quando est, quia pro tunc non est verum dicere quod transsubstantiatio est, quia positio transsubstantiationis est non existentia panis; nec est dicendum quod movetur quando non est, propter implicationem contradictionis; ergo videtur per sufficientem divisionem quod transsubstantiatio non est formaliter existens in aliquo subiective; quare propositum.</p>
        <p>[26] Nona conclusio est haec: aliquam creaturam corpoream in alterius creaturae corporeae converti substantiam est firmiter asserendum. Ista conclusio apparet auctoritate multiplici. Et primo Ecclesiae, <em>Extra, De summa Trinitate et fide Catholica</em>, capitulo <quote>Firmiter,</quote><a href="#_ftn8" name="_ftnref8">{8}</a> ubi dicitur quod <quote>corpus et sanguis in sacramento altaris sub speciebus panis et vini veraciter contine<supplied>n</supplied>tur, transsubstantiatis pane in corpus et vino in sanguinem</quote>; quare propositum.</p>
        <p>[27] Praeterea, Magister <em>Sententiarum</em> libro quarto, distinctione 11,<a href="#_ftn9" name="_ftnref9">{9}</a> hoc idem asserit.</p>
        <p>[28] Ad hoc est Innocencius, <em>De officio missae</em>, parte tertia, capitulo 26,<a href="#_ftn10" name="_ftnref10">{10}</a> ubi tres opiniones recitat: unam quae dicit panem manere, aliam quae dicit panem annihilari, et tertiam quae ponit panem converti; et hanc approbat; quare propositum. Hoc idem apparet <em>De consecratione</em>, distinctione secunda, in multis capitulis.<a href="#_ftn11" name="_ftnref11">{11}</a></p>
        <p>[29] Ex quo apparet quod illae duae positiones falsae sunt quae dicunt panem non converti in corpus Christi � et in hoc conveniunt, licet in hoc discrepent, quia una dicit panem annihilari, vel in materiam praeiacentem resolui, et alia dicit panem manere; conveniunt etiam in hoc quod utraque dicit sub speciebus panis et vini veraciter contineri corpus Christi; et hoc omnes opiniones concedunt. Quod autem praedictae opiniones sint falsae arguo sic: de sacramentis Ecclesiae id tenendum est quod sancta mater tenet Ecclesia, ut habetur <em>Extra, De hereticis</em>, <quote>Ad abolendam</quote>;<a href="#_ftn13" name="_ftnref13">{13}</a> sed sancta mater Ecclesia tenet quod panis transsubstantiatur in corpus Christi, ut apparet per decretalem superius allegatam; ergo ita est tenendum; et per consequens oppositum asserere non est tutum.</p>
        <p>[30] Praeterea, ad hoc videtur congruentia, contra illam opinionem quae ponit panem manere, quia nullus non ieiunus debet celebrare; sed percepta eucharistia, adhuc quis potest celebrare, ut habetur <em>Extra, De celebratione missarum</em>, <quote>Consuluisti</quote>;<a href="#_ftn14" name="_ftnref14">{14}</a> ergo in perceptione eucharistiae non est fractio ieiunii; sed si ibi esset substantia panis, percipiendo eucharistiam, quis frangeret ieiunium; [270va] ergo percepta eucharistia, quis non posset missam aliam celebrare; quod est contra decretalem allegatam; quare propositum.</p>
        <p>[31] Ista conclusio potius quam sua opposita tenenda est propter Ecclesiae auctoritatem.</p>
        <p>[32] Decima conclusio, et finalis quoad hoc, est ista: per nullum verbum substantivum actum vel potentiam denotans potest transsubstantiationis condicio declarari. Volo dicere quod nec per hoc verbum <mentioned>fuit</mentioned>, nec per hoc verbum <mentioned>erit</mentioned>, nec per hoc verbum <mentioned>potest</mentioned>, nec per hoc verbum <mentioned>fit</mentioned> et suis temporibus, potest transsubstantiatio exprimi quovis modo. Primum patet, quoniam ista propositio falsa est: <mentioned>panis erit corpus Christi</mentioned>, quia cum praedicatum appellet suam formam, et propositio de praesenti in qua ponitur praedicatum praedicari de illo subiecto <mentioned>panis</mentioned>, vel de pronomine demonstrante, sit semper falsa, ideo haec est simpliciter falsa: <mentioned>panis erit corpus Christi</mentioned>. Et consimiliter est de ista: <mentioned>panis fuit corpus Christi</mentioned>; et sic de aliis propter causam assignatam. Sequitur quod nulla talium propositionum est vera, nec per aliquam talem potest condicio transsubstantiationis exprimi; quod est propositum.</p>
        <p>[33] Ad salvandum igitur quod fides ponit, recolligendo praedicta, oportet nos imaginari unam mutationem quae non reperitur in aliquo genere mutationis a physicis assignato, quae etiam nec est creatio nec annihilatio, nec mutatio existens in aliquo subiective. Vnde sicut in naturalibus tres inveniuntur mutationes, prout ipsas distinguit Philosophus, V <em>Physicorum</em>,<a href="#_ftn15" name="_ftnref15">{15}</a> videlicet a subiecto in subiectum, a non-subiecto in subiectum, et a subiecto in non-subiectum, ita conformiter oportet nos tres mutationes imaginari quae sunt supernaturales: una est a non-subiecto in subiectum, et haec est creatio, quia est de non-ente ad ens; alia de subiecto in non-subiectum, et haec est annihilatio, quae est de ente ad non-ens; tertia est de subiecto ad subiectum, et haec est transsubstantiatio, quia est de termino positivo ad terminum positivum, de pane videlicet ad corpus Christi. Sed ista non est successiva, sed subita. Est igitur unius substantiae totalis versio in aliam substantiam actualiter existentem transsubstantiatio. Et huiusmodi possibilitas provenit ex duobus, videlicet ex aliqua activa potentia quae habet utrumque terminum sub pleno dominio sue activitatis, et similiter ex mutua potentiali oboedientia in qualibet creatura intrinsece radicata. Nunc igitur, quia istae duae condiciones quamlibet creaturam inspiciunt, ideo una potest in aliam verti sive transsubstantiari. Quia vero sola deitatis substantia est ab istis condicionibus remota penitus, ideo nihil in deitatis substantiam dicitur converti isto genere conversionis. Et talem fore conversionem firmiter credimus et firmiter confitemur, quam nescimus exprimere sicut nec alia fidei sacramenta, quoniam incomprehensibilia sunt iudicia Dei et <supplied>in</supplied>investigabiles [270vb] viae eius.</p>
      </div>
      <div>
        <head> <supplied>Argumenta contra conclusiones quartam, septimam, et nonam et solutiones eorundem</supplied> </head>
        
        <p>[34: -8] Contra aliquas praemissarum, ut ipsarum veritas magis appareat, arguo aliquibus mediis, et hoc contra quartam, septimam, et nonam conclusiones. Arguo igitur contra quartam, quae dicit quod transsubstantiatio est possibilis, nullam contradictionem implicans secundum nominis rationem. Et probo quod eo modo quo transsubstantiationem intelligunt communiter theologi includat contradictionem. Et signo gratia exempli tres terminos, videlicet <mentioned>panem</mentioned>, <mentioned>corpus Christi</mentioned>, et <mentioned>Sortem</mentioned>. Et arguo sic: posita transsubstantiatione panis in corpus Christi, non plus habetur quod panis sit transsubstantiatus in corpus Christi quam quod panis sit transsubstantiatus in Sortem; sed posita transsubstantiatione panis in corpus Christus, ex hoc panis non transsubstantiatur in Sortem; ergo nec similiter in corpus Christi. Et ex alia parte, si ponitur transsubstantiatio panis in corpus Christi, panis transsubstantiatur in corpus Christi; ergo videtur quod contradictionem implicat talem transsubstantiationem posse fieri. Consequentia patet. Et assumptum probatur: nam ponatur quod panis iam transsubstantietur in corpus Christi; tunc arguo sic: panis ante suum non esse non aliter se habet ad corpus Christi quam ad Sortem; et similiter post suum esse non aliter se habet ad unum quam ad aliud; ergo non videtur ratio quare magis ille panis sit transsubstantiatus in corpus Christi quam in Sortem; vel ergo erit transsubstantiatus in quodlibet ipsorum vel in nullum ipsorum; sed non in quodlibet; ergo in nullum; quod est oppositum positi. Sed antecedens probatur: quia ante non-esse panis manifestum est quod panis aequaliter se habet; sed probo quod similiter sit in instanti in quo est verum dicere <mentioned>panis iam non est; et immediate ante hoc fuit</mentioned>, quia omnem habitudinem quam prius habebat corpus Christi eandem iam habet, nec aliam acquisivit; et consimiliter est de Sorte; ergo non videtur quare magis ille panis transierit in corpus Christi quam in Sortem.</p>
        <p>[35] Sed forsan hic dicitur quod corpus Christi acquisivit novam praesentiam quam prius non habuit.</p>
        <p>[36] Sed hoc non solvit difficultatem; nam accidit transsubstantiationi quod corpus Christi succedat pani in eodem loco; et per consequens imaginabile est quod fiat secundum istam viam transsubstantiatio panis in corpus Christi absque nova praesentia acquisita; et tunc, ut prius, omnem habitudinem quam nunc habet corpus Christi, prius habuit; ergo quam primo panis non erat transsubstantiatus in ipsum, tam nec modo; aliter non videtur ratio quare etiam non esset transsubstantiatus in Sortem, et in quodlibet praeexistens. Et antecedens probatur: quia corpus Christi aeque inmutabiliter se habet sicut prius, cum nec sit mutatum substantialiter, localiter, quantitative, vel qualitative, et ita est de quolibet alio; ergo non apparet ratio quare magis istud conveniat corpori Christi, videlicet quod aliud transsubstantietur in ipsum, quam cuicumque alteri; quod est propositum.</p>
        <p>[37] Praeterea, in huiusmodi transsubstantiatione non videtur nisi quaedam suppletio existentiae alicuius [271ra] rei post suum esse admissum, quia ex non-esse panis habetur quodammodo quaedam corporis Christi successio supplens vicem panis; aliter non videtur intelligibile. Et tunc quaeritur: in hoc quod corpus Christi supplet vicem panis vel habet aliquam entitatem quam prius non habuit vel non? Si sic, vel illa est corpus Christi vel aliquid inexistens sibi; primum non potest dari, cum illam entitatem quae est corpus Christi prius habuerit, loquendo large de habere; si vero sit aliquid inexistens <supplied>sibi</supplied>, sequitur quod corpus Christi supplet vicem panis secundum illam entitatem, et non secundum propriam entitatem, nisi poneretur quod talis entitas esset pars corporis Christi; et tunc ex transsubstantiatione corpus Christi acquireret partem quam prius non habuit; et ita substantialiter mutaretur; quod non conceditur. Si vero omnem entitatem quam nunc habet, prius habuit, sequitur quod quam nunc supplet vicem panis tam prius supplebat; et si prius non supplebat, quod nec modo supplet; et ita sequitur quod non plus haberet per transsubstantiationem supplere vicem panis quam si talis transsubstantiatio non fieret; et per consequens ista transsubstantiatio nullo modo est intelligibilis; quare nec possibilis, cum omne possibile sit intelligibile; quare ab opposito praedicati ad oppositum subiecti concluditur propositum.</p>
        <p>[38] Praeterea, in omni mutatione manet aliquid sub utroque termino motus; sed transsubstantiatio est mutatio, secundum positionem istam in sua quinta conclusione; ergo in transsubstantiatione manet aliquid sub utroque termino motus. Consequentia et minor patent. Maior probatur ex ratione mutationis: quoniam mutari est aliter se habere quam prius; sed ista condicio necessario praesupponit unitatem mobilis; ergo propositum. Sed tunc consequens illatum videtur falsum, quia ibi nihil manet sub utroque termino motus, quia non corpus Christi, cum ipsum non fuerit terminus a quo transsubstantiationis; nec panis, cum ipse non sit in termino ad quem; nec aliquid eius, aliter materia non transiret in materiam, quod est contra rationem transsubstantiationis, qua dicitur, secundum istam positionem, quod est rei totalis versio in aliam rem actualiter existentem; et per consequens ista non est mutatio; et ex alia parte est mutatio; quod est contradictio. � Quare et sua condicio implicat contradictionem, ut sic posset breuiter argui: transsubstantiatio est; ergo ipsa est mutatio; et ex eodem antecedente sequitur quod non est mutatio, cum nihil sit quod se habeat aliter quam prius; quare propositum.</p>
        <p>[39: -34] Ad istas rationes tres respondeo. Ad primam, cuius virtus consistit in hoc quod panis non transsubstantiatur in corpus Christi, pro eo quod corpus Christi non aliter se habet ad illam transsubstantiationem quam faciat Sortes vel quodcumque aliud, quia aeque inmutabiliter se habet sicut prius, tam substantialiter quam etiam loqualiter, quantitative vel alterative; [271rb] et hoc in casu ubi ponitur non acquirere novam praesentiam � hic dico duo. Primum: quod in qualibet mutatione physica aliquid manet sub utroque termino motus; et ideo in fine motus aliter se habet mobile quam prius, sicut patet discurrendo per singulas mutationis species. Ex quo apparet quod acquisitum a mobili in termino ad quem habet vel novam realitatem absolutam vel saltem novam relationem ad aliquam absolutam realitatem; quod dico propter motum localem, quia licet mobile non acquirat novam realitatem spatii, cum totum spatium praefuerit, tamen habet novum respectum ad partem spatii ultimo acquisitam; et propter hoc mobile aliter se habet quam prius. In aliis vero mutationibus est nova realitas acquisita, ut patet in augmentatione et alteratione, et similiter in generatione, ubi materia est sub forma noviter capiente esse.</p>
        <p>[40] Secundum dictum est quod in transsubstantiatione terminus ad quem per se non arguit aliquam mutationem, nec accidentalem nec substantialem. Verumtamen ex mutatione termini a quo relinquitur in termino ad quem quaedam denominatio quam prius non habuit sine sui quacumque mutatione, sicut etiam patet in creatione, quoniam ex creatione provenit quod Deus dicitur <mentioned>Creator</mentioned> sine quacumque sui mutatione; quae tamen denominatio prius sibi non conveniebat; sed hoc sibi competit per mutationem alterius. Ita et in proposito.</p>
        <p>[41] Quoad hoc ulterius dico quod <quote>aliter se habere aliquid quam prius</quote> potest sumi tripliciter, videlicet denominative, quiditative et susceptive. Verbi gratia de primo, ut quando aliquid nunc recipit aliquam denominationem quam prius non habuit, ut cum dicimus quod Deus nunc est Creator, et prius non fuit; et iste modus potius connotat alietatem in alio quam in capiente novam denominationem. Similiter de secundo apparet quando res iam habet esse quod prius non habuit, vel non-esse quod prius habuit. Tertio modo dicitur aliquid aliter se habere quam prius susceptive, sicut patet in generatione, ubi materia aliter se habet quam prius per hoc quod sub alia entitate est quam prius fuerit.</p>
        <p>[42] Ad propositum igitur applicando: cum dicitur quod <quote>in instanti in quo est verum dicere <mentioned>panis iam non est; et immediate ante hoc fuit</mentioned>,</quote> corpus Christi non aliter se habet quam prius; et similiter Sortes non aliter se habet quam prius; ergo non plus est transsubstantiatus panis in corpus Christi quam in Sortem � hic dico quod, sumendo <mentioned>aliter se habere</mentioned> proprie, hoc est quiditative vel susceptive, consequentia nihil valet; et tamen antecedens est verum, sicut, signato Deo qui producat per creationem Sortem, et signata una alia intelligentia, et simus in instanti in quo est verum dicere <mentioned>iam Sortes est; et immediate ante hoc non fuit</mentioned>, ista consequentia non valet, sumendo proprie <mentioned>aliter se habere</mentioned>: <mentioned>Deus non aliter se habet nunc quam prius, et similiter [271va] intelligentia data, ergo non plus Sortes est a Deo productus quam a tali intelligentia</mentioned>; constat quod consequentia nihil valet; et tamen antecedens est verum. Et sic in proposito. Sed sumendo <mentioned>aliter se habere</mentioned> primo modo et improprie, sic corpus Christi aliter se habet quam prius, quia in instanti non-esse panis est verum dicere quod est terminus conversionis alicuius in ipsum, et prius non fuit verum; quod non sic est de Sorte. Et per hoc apparet quod ista consequentia non valet: <mentioned>si nulla transsubstantiatio esset facta, aeque corpus Christi se haberet sicut modo, ergo pro nunc nihil est transsubstantiatum in ipsum</mentioned>, et hoc loquendo de <mentioned>aliter se habere</mentioned> prout sumitur <supplied>in</supplied>proprie. Et tota ratio est quia in termino ad quem non requiritur aliqua mutatio, sed sufficit quod fiat in termino a quo; quare propositum.</p>
        <p>[43: -37] Ad secundum, cum dicitur quod <quote>in transsubstantiatione non videtur nisi quaedam suppletio existentiae alicuius rei post suum esse admissum,</quote> et tunc <quote>vel habet aliquam entitatem quam prius non habuit</quote> � dico breviter quod corpus Christi sive terminus transsubstantiationis ut sic non acquisivit ex hoc aliquam entitatem quam prius non habuerit.</p>
        <p>[44] Et cum dicitur quod tunc sequeretur quod non plus suppleret vicem panis quam prius, nego istam consequentiam; et ratio est quia ibi non dicitur <mentioned>suppletio</mentioned> propter acquisitionem alicuius novae realitatis in termino ad quem, sed solummodo propter hoc quod aliquid transsubstantiatum est in realitatem termini ad quem. Si autem quis vellet vocare <mentioned>suppletionem</mentioned> consimilium operum factionem, sicut cum dicimus quod Deus supplet vicem causae secundae cum producit effectum quem causa secunda debebat producere, sic absque dubio in transsubstantiatione formaliter non est talis suppletio; et ideo de suppletione esset aequivocatio; propter quod hic non aliter est capienda <mentioned>suppletio</mentioned> quam quod una res transivit in aliam; propter quem transitum res quae mansit dicitur alterius vicem supplere; quare propositum.</p>
        <p>[45: -38] Ad tertium, cum dicitur quod <quote>in omni mutatione aliquid manet sub utroque termino motus,</quote> apparet per ea quae dicta sunt<a href="#_ftn16" name="_ftnref16">{16}</a> quod istud non est verum, quia transsubstantiatio est mutatio in qua nihil manet sub utroque termino motus.</p>
        <p>[46] Et cum probatur quod sic, pro eo quod in quolibet motu oportet quod aliquid aliter se habeat quam prius � hic dico quod hoc non oportet, loquendo de <mentioned>aliter se habere</mentioned> proprie, sed sufficit quod aliquid nunc non taliter se habet sicut prius, sicut apparet in annihilatione, ubi nec Deus aliter se habet quam prius, nec annihilatum aliter se habet quam prius, quia ipsum non est; et tamen annihilatio est mutatio; sed ideo est mutatio, quia nunc non taliter se habet aliquid qualiter prius se habebat. Et ita est in proposito de transsubstantiatione quod panis non taliter se habet nunc qualiter prius se habebat, quia iam non est et immediate ante hoc fuit; et hoc sufficit ad rationem mutationis absque cuiuslibet extremi mutatione reali; quare intentum.</p>
        <p>[47: -18] Contra conclusionem septimam, quae [271vb] ponit quod nihil potest converti in substantiam supersimplicis deitatis, arguitur primo sic: quaelibet condicio non ponens divinam naturam extra terminos deitatis est divinae naturae possibilis; sed divinam naturam esse terminum conversionis alicuius creaturae est condicio non ponens divinam naturam extra terminos deitatis; ergo huiusmodi condicio est divinae naturae possibilis. Consequentia et maior patent. Et minor probatur: quia omnis illa condicio est divinae naturae possibilis quae non ponit mutabilitatem, possibilitatem, sive limitationem, quia sunt contra Dei aeternitatem, actualitatem, et infinitatem; sed esse terminum conversionis nullum istorum ponit; ergo propositum. Probatur minor: quia sine quacumque mutatione vel possibilitate termini ad quem potest fieri transsubstantiatio, ut dictum est supra;<a href="#_ftn17" name="_ftnref17">{17}</a> unde, si terminus ad quem sit finitus, possibilis, sive mutabilis, has condiciones non capit formaliter virtute transsubstantiationis; et ita apparet quod esse terminum transsubstantiationis non ponit deitatem extra terminos deitatis; quare per consequens et divinae naturae possibilis; quod est propositum.</p>
        <p>[48] Praeterea, transsubstantiatio nihil aliud videtur quam alicuius rei suppletio sine quacumque supplentis uariatione intrinseca vel extrinseca, et per consequens non repugnat divinae essentiae talem suppletionem facere. Consequentia probatur: quia ex hoc concedimus quod divina essentia potest supplere vicem termini intellectionis et volitionis creatae, quia nec intellectio nec uolitio arguunt in Deo aliquam variationem; unde non dicimus quod Deus possit esse terminus alicuius calefactionis vel frigefactionis, pro eo quod huiusmodi condiciones arguunt mutabilitatem in termino; cum igitur transsubstantiatio nullam mutabilitatem arguat in termino ad quem, ut apparuit superius,<a href="#_ftn18" name="_ftnref18">{18}</a> sequitur quod quam potest esse intellectionis terminus tam et transsubstantiationis; quod est propositum.</p>
        <p>[49] Praeterea, si divinae essentiae repugnaret esse terminum transsubstantiationis, hoc maxime videretur propter suam infinitatem; sed istud non obviat; quare propositum. Consequentia et maior patent. Sed minor probatur: quoniam si Deus produceret unam intelligentiam infinitam, adhuc posset convertere panem in substantiam talis intelligentiae; non ergo videtur ratio infinitatis impeditiva. Similiter, non obstante finitate humane naturae, adhuc ratio suppositalis infinita terminat dependentiam eius; ergo similiter, non obstante finitate panis vel alicuius termini convertendi, divina essentia poterit esse terminus transsubstantiationis. Et similiter, non videtur ratio quare magis creatura in creaturam posset converti quam in deitatem, cum ibi non sit tanta similitudo quanta est inter divinam essentiam et creaturam ad convertendum; nam sicut dicit Philosophus, in II <em>De generatione</em>:<a href="#_ftn19" name="_ftnref19">{19}</a> <quote>In habentibus symbolum facilior est transitus</quote>; nunc vero constat quod una gutta parvi vini facilius converteretur a magno vino quam una gutta aquae propter qualitatem symbolicam; [272ra] et igitur propter maiorem similitudinem deitatis ad quodlibet creatum facilius quodlibet creatum posset in deitatem converti quam unum in aliud.</p>
        <p>[50] Et confirmatur ex parte activitatis: constat quod unum dolium vini facilius in suam substantiam convertet unam gutam aque quam faciet unus cippus; ergo ubi ista conversio in termino ad quem nullam ponit imperfectionem, non videtur quare unum creatum possit in aliud creatum converti, et non in substantiam deitatis, cum substantia deitatis sit magis attractiva; est enim pelagus infinitum, secundum Damascenum;<a href="#_ftn20" name="_ftnref20">{20}</a> quare propositum.</p>
        <p>[51: -47] Ad istas rationes respondeo. Ad primam, concessa maiore, nego minorem, videlicet quod esse terminum transsubstantiationis non est condicio ponens divinam essentiam extra terminos deitatis.</p>
        <p>[52] Et cum dicitur quod non, pro eo quod nullam ponit mutabilitatem, dico quod, quamvis ratione illius condicionis quae est immutabilitas non repugnet divinae essentiae, tamen ratione alterius, quia transsubstantiatio ex ratione propria ponit utrumque terminum sub plena oboedientia alicuius agentis, et simul cum hoc terminorum convertibilitatem; nunc autem divinae essentiae repugnat esse sub alicuius agentis plena oboedientia; et similiter quod sit convertibilis in aliud, cum hoc denotet mutabilitatem; licet igitur transsubstantiatio formaliter non arguat in termino ad quem mutabilitatem actualem, bene tamen arguit mutabilitatem potentialem; quae deo repugnat; quare propositum.</p>
        <p>[53: -48] Ad secundam, cuius virtus consistit in hoc: ex quo sibi non repugnat esse terminum intellectionis propter hoc quod non ponit in termino mutabilitatem, sequitur quod similiter non repugnabit sibi esse terminum transsubstantiationis � hic dico quod non est simile, pro eo quod intellectio formaliter non est actio, unde ex hoc quod me intelligo nec me destruo nec similiter construo; sed transsubstantiatio est realis actio; et ideo ponit substantiam unius rei transire in aliam; et ex hoc, licet non dicat actualem mutationem in suo termino ad quem, tamen bene ostendit terminum in quem aliud transivit esse mutabilem; non igitur est similitudo inter intellectionem et transsubstantiationem, quia in transsubstantiatione esse creatum efficeretur increatum, ubi creatura in deitatem transiret; quare non est simile.</p>
        <p>[54: -49] Ad tertiam, cum dicitur quod, si aliquid impediret, maxime videretur infinitas, dico breviter quod infinitas non videtur formaliter impedire aliquid esse terminum istius conversionis, quoniam, sicut dictum est,<a href="#_ftn21" name="_ftnref21">{21}</a> si Deus produceret unam intelligentiam infinitam, adhuc posset panem in ipsius substantiam convertere.</p>
        <p>[55] Et cum dicitur de similitudine: quicquid sit de hoc, an Deus sit creaturae similior vel non, ad praesens non curo; tamen dico quod similitudo rerum ad invicem non est [272rb] ratio quod una potest esse terminus transsubstantiationis respectu alterius, cum ex nulla condicione creaturarum intrinseca hoc proveniat, nisi per hoc quod uterque terminus est sub plena agentis obedientia, et quantum ad suum esse totale et quantum ad suum non esse totale, ac per hoc sit inter terminos mutua convertibilitas; quod in proposito non est verum; et ideo parum valet allegare similitudinem symbolicam. Posset tamen dici quod ratio symbolica est similis in omnibus creaturis, videlicet obiectivalis potentia, quae non reperitur in divina substantia; et ideo adhuc ratione condicionis symbolice potest una creatura in aliam, et non in substantiam deitatis quovis modo transire.</p>
        <p>[56] Et sic patet quid est ad rationes illas dicendum.</p>
        <p>[57: -26] Contra nonam conclusionem, quae ponit quod de facto aliqua creatura corporea in aliam creaturam est transsubstantiata, quia panis in corpus Christi, arguitur primo sic: sicut in naturalibus non sunt plura sine necessitate ponenda, hoc est quae per rationem naturalem non convincuntur ponenda, ita in credibilibus non sunt ponenda plura quam convinci possit ex veritate creditorum; sed veritas eucharistiae salvari potest sine ista transsubstantiatione, nec auctoritas sacri canonis hoc convincit; ergo propositum. Consequentia patet. Et maior est Philosophi in pluribus locis<a href="#_ftn22" name="_ftnref22">{22}</a> dicentis quod pluralitas est superflua ubi sufficit paucitas. Minor vero probatur: quia ad veritatem eucharistiae requiritur signum et signatum realiter sub signo contentum; sed substantia panis aeque et veracius cum suis accidentibus potest esse signum corporis Christi, quod sit in eodem loco cum pane; ergo ultra hoc ponere transsubstantiationem superfluitas magna videtur. Et quod ad hoc nos non convincat auctoritas Scripturae apparet Iohannis 6,<a href="#_ftn23" name="_ftnref23">{23}</a> ubi fit ista disputatio, in qua nulla fit mentio de transsubstantiatione praedicta; quare propositum.</p>
        <p>[58] Confirmatur ratio: quia in traditis nobis Scriptura universaliter non est determinandus ille modus qui difficilior est inter omnes et ad quem plura videntur inconvenientia sequi, et qui magis retrahit homines a fidei conversione; sed constat quod sacra Scriptura tradit nobis corpus Christi esse in eucharistia; et non aliter determinat; quod potest intelligi tripliciter, videlicet per puram Christi praesentiam cum pane, vel cum suis accidentibus tantum, vel per transsubstantiationem; sed inter omnes iste est difficilior; ergo non videtur quod iste sit capiendus, cum alius magis videatur rationabilis et salvat totum quod per textum Scripturae denuntiatur; quare propositum.</p>
        <p>[59] Praeterea, in sacramentis veritatis nulla debet falsitas inveniri; sed constat quod accidentia panis sunt signum naturale substantiae panis; ergo in illo sacramento ita debet esse ut evitetur falsitas significationis. Consequentia ex hoc patet, quia aliter ibi esset significatio falsa. Quod sic probo: quoniam omnem apparentiam [272va] quam habet aliquis ante consecrationem ad iudicandum quod ibi est substantia panis, habet et post; ergo quam primo talia accidentia erant ibi signum naturale de substantia panis, tam et post consecrationem; ubi igitur panis substantia non esset, sequitur quod signa illa essent falsa; quod videtur inconveniens. Cum igitur possit salvari veritas signi naturaliter et sacramentaliter sine transsubstantiatione huiusmodi, sequitur quod sic dicere est magis veritati propinquum, et consonum rationi.</p>
        <p>[60] Praeterea, in omni generatione substantiae praesupponitur substantia tanquam materiale principium, ut patet in generatione omnium naturaliter propagatorum; sed constat quod ex sacramento eucharistiae generatur vermis, qui est vera substantia, ut experientia docet; ergo ibi est aliqua substantia ex qua generatur. Quaero igitur, quae est illa substantia? Non corporis Christi, cum illa non sit corruptibilis propter dotes assumptas; ergo aliqua alia; et non videtur rationabiliter ad aliquam aliam fugiendum nisi ad substantiam panis; ergo de facto adhuc experientia docet ibi esse substantiam panis. Vel aliter: omnis mundi experientia periret etiam, quia accidens non generat substantiam, et tamen in quolibet nutrimento fit transitus alimenti in naturam rei alende (?); et experientia docet aliquos diu posse vivere cum sacramento eucharistie; et hoc non posset per accidentia sola esse; ergo ibi est aliqua substantia; nulla autem alia videtur quam substantia panis; quare propositum.</p>
        <p>[61: -57] Ad istas rationes respondeo. Ad primam, concedo quod in creditis non sunt plura ponenda sine necessitate.</p>
        <p>[62] Et cum dicitur in minori quod <quote>veritas eucharistiae saluari potest sine transsubstantiatione,</quote> ergo hoc ponere est superfluum � dico primo quod consequentia non valet, sicut non sequitur, <mentioned>Deus potest producere calorem sine igne, ergo ignis est superfluus</mentioned>; et ratio est quia, licet non sit necessitas absoluta, est tamen necessitas condicionis secundum ordinem quem Deus iam indidit rebus; sic dico in proposito quod, licet Deus potuisset fecisse quod substantia panis remansisset, non tamen sic fecit; et ideo secundum ordinem iam datum necesse est sic credere, licet aliter facere <supplied>Deus</supplied> potuisset.</p>
        <p>[63] Et cum dicitur quod ad hoc nos non cogit auctoritas, dico quod falsum est; immo ad hoc est auctoritas Ecclesiae; de qua auctoritate loquitur Augustinus contra epistolam fundamenti Manichaeorum�: <quote>Non crederem,</quote> inquit, <quote>evangelio, nisi Ecclesiae crederem</quote>; nunc autem, ut apparuit supra,<a href="#_ftn24" name="_ftnref24">{24}</a> Ecclesia istud tenet quod panis sit transsubstantiatus in corpus Christi, ut patet <em>Extra, De summa Trinitate et fide Catholica</em>, capitulo <quote>firmiter,</quote> ubi dicitur:<a href="#_ftn25" name="_ftnref25">{25}</a> <quote>transsubstantiatis pane in corpus et vino in sanguinem potestate divina</quote>; quare propositum.</p>
        <p>[64] Et si dicatur: unde hoc habuit Ecclesia, cum in sacra Scriptura non contineatur expresse? � dicitur quod ex Spiritus Sancti revelatione, [272vb] sicut etiam credimus de processione Spiritus Sancti a Filio, quoniam Spiritus Sanctus non permitteret Ecclesiam quovis modo errare, sicut et ipse Salvator dicit Petro quod non deficeret fides sua; quod non solum est intelligendum de defectu quoad tempus, sed etiam quoad veritatem�; quare propositum.</p>
        <p>[65: -59] Ad secundam, cuius radix in hoc consistit quod sacramenta non debent esse signa falsitatis; quod tamen fieret si ibi non esset substantia panis � hic dico quod sacramentum est signum duobus modis, videlicet ut est quaedam species panis, et sic est signum naturale; secundo modo est signum sacramentaliter, prout fidelibus signat verum Christi corpus sub illis speciebus realiter contineri. Quantum ad secundam significationem, semper est signum veritatis, quia semper ibi Christi corpus post debitam consecrationis formam existit. Quantum vero ad primam significationem, dico quod dupliciter signat suum signatum: uno modo aptitudinaliter, alio modo actualiter. Primam significationem semper habet sibi annexam, sed secundam non oportet; et ideo non semper signat quod ibi panis substantia actualiter existat, sed bene aptitudinaliter. Sed intellectus capit suum errorem per quandam similitudinem, arguens quod sicut una vice signat panem actualiter existere, ita semper; quod non est verum.</p>
        <p>[66] Et si dicatur quod numquam per illud signum deveniret in noticiam intellectus noster quod ibi sit substantia panis, absque dubio verum est; et ideo potius talium accidencium significatio est subiectum aptitudinaliter significare quam actualiter; et ut sic semper est signum veritatis; quare ratio non concludit.</p>
        <p>  [67: -60]<a name="_par67"></a> Ad tertiam de generatione vermis, diversi diversa senciunt. Quidam<a href="#_ftn26" name="_ftnref26">{26}</a> dicunt quod Deus miraculose facit unam substantiam, ex qua vermis generatur. Quidam<a href="#_ftn27" name="_ftnref27">{27}</a> vero dicunt quod redit substantia panis, et ex illa generatur vermis. Quidam<a href="#_ftn28" name="_ftnref28">{28}</a> vero dicunt quod sicut accidentia illa supernaturaliter subsistunt, ita supernaturaliter agunt, et ideo possunt ex ipsis produci substantiae. Sed quicquid sit de istis opinionibus, potest dici rationabiliter quod in sacramento eucharistiae ex aere circumfuso acquiritur quaedam humiditas grossa, quasi aquea, quae concurrit materialiter, ex qua cum influentia caeli generali et accidentium ibi proximorum generatur vermis vel aliqua <supplied>alia</supplied> substantia. Sed quid de nutritione? Dicitur a multis<a href="#_ftn29" name="_ftnref29">{29}</a> quod talis miraculose substentaretur; quidam<a href="#_ftn30" name="_ftnref30">{30}</a> vero dicunt quod, licet accidentia miraculose subsistant, tamen sine novo miraculo habent vim nutriendi, et non tantum calefaciendi vel sensum immutandi; unde isti concedunt quod ex illis accidentibus vere potest substantia generari per hoc quod in illis accidentibus est possibilitas ut transeant in materiam et formam substantialem. Alii<a href="#_ftn31" name="_ftnref31">{31}</a> dicunt quod ex corruptione illorum accidentium generatur a deo una substantia, ex qua sumens accidentia nutrirentur, et non ratione accidentium, sed [273ra] ratione substantiae noviter generatae. Et sic per diversas vias unusquisque satisfacere nititur argumento. Sic igitur apparet quod argumentum non cogit ad ponendum ibi substantiam panis; quare propositum.</p>
      </div>
      <!-- ref for part 2 
        
          <h4></h4><h4><a href="#_ftnref1" name="_ftn1"><h5>1</a> REFERENCE?</h4>
        <h4></h4><h4><a href="#_ftnref2" name="_ftn2"><h5>2</a> REFERENCE?</h4>
        <h4></h4><h4><a href="#_ftnref3" name="_ftn3"><h5>3</a> REFERENCE?</h4>
        <h4></h4><h4><a href="#_ftnref4" name="_ftn4"><h5>4</a> REFERENCE?</h4>
        <h4></h4><h4><a href="#_ftnref5" name="_ftn5"><h5>5</a> REFERENCE?</h4>
        <h4></h4><h4><a href="#_ftnref6" name="_ftn6"><h5>6</a> posset fieri <em>add. in mg.</em> Paris.</h4>
        <h4></h4><h4><a href="#_ftnref7" name="_ftn7"><h5>7</a> REFERENCE?</h4>
        <h4></h4><h4><a href="#_ftnref8" name="_ftn8"><h5>8</a> REFERENCE?</h4>
        <h4></h4><h4><a href="#_ftnref9" name="_ftn9"><h5>9</a> REFERENCE?</h4>
        <h4></h4><h4><a href="#_ftnref10" name="_ftn10"><h5>10</a> REFERENCE?</h4>
        <h4></h4><h4><a href="#_ftnref11" name="_ftn11"><h5>11</a> REFERENCE?</h4>
        <h4></h4><h4><a href="#_ftnref12" name="_ftn12"><h5>12</a> REFERENCE?</h4>
        <h4></h4><h4><a href="#_ftnref13" name="_ftn13"><h5>13</a> REFERENCE?</h4>
        <h4></h4><h4><a href="#_ftnref14" name="_ftn14"><h5>14</a> REFERENCE?</h4>
        <h4></h4><h4><a href="#_ftnref15" name="_ftn15"><h5>15</a> REFERENCE?</h4>
        <h4></h4><h4><a href="#_ftnref16" name="_ftn16"><h5>16</a> REFERENCE?</h4>
        <h4></h4><h4><a href="#_ftnref17" name="_ftn17"><h5>17</a> REFERENCE?</h4>
        <h4></h4><h4><a href="#_ftnref18" name="_ftn18"><h5>18</a> REFERENCE?</h4>
        <h4></h4><h4><a href="#_ftnref19" name="_ftn19"><h5>19</a> REFERENCE?</h4>
        <h4></h4><h4><a href="#_ftnref20" name="_ftn20"><h5>20</a> REFERENCE?</h4>
        <h4></h4><h4><a href="#_ftnref21" name="_ftn21"><h5>21</a> REFERENCE?</h4>
        <h4></h4><h4><a href="#_ftnref22" name="_ftn22"><h5>22</a> REFERENCE?</h4>
        <h4></h4><h4><a href="#_ftnref23" name="_ftn23"><h5>23</a> REFERENCE?</h4>
        <h4></h4><h4><a href="#_ftnref24" name="_ftn24"><h5>24</a> REFERENCE?</h4>
        <h4></h4><h4><a href="#_ftnref25" name="_ftn25"><h5>25</a> REFERENCE?</h4>
        <h4></h4><h4><a href="#_ftnref26" name="_ftn26"><h5>26</a> REFERENCE?</h4>
        <h4></h4><h4><a href="#_ftnref27" name="_ftn27"><h5>27</a> REFERENCE?</h4>
        <h4></h4><h4><a href="#_ftnref28" name="_ftn28"><h5>28</a> REFERENCE?</h4>
        <h4></h4><h4><a href="#_ftnref29" name="_ftn29"><h5>29</a> REFERENCE?</h4>
        <h4></h4><h4><a href="#_ftnref30" name="_ftn30"><h5>30</a> REFERENCE?</h4>
        <h4></h4><h4><a href="#_ftnref31" name="_ftn31"><h5>31</a> REFERENCE?</h4>
        -->
    </div>
    <div>
      <head> <supplied>PARS TERTIA </supplied> </head>
      <div>
      <head><supplied>De materia sacramenti Eucharistiae</supplied> </head>
      <p> [1] Nunc tertio videndum est de tertio principali pro complemento istius articuli, videlicet de huius sacramenti materia. Pro quo exequendo, quia materia potius est positiva quam speculativa, ideo pro ipsius declaratione sex pono conclusiones positivas propositum declarantes.</p>
      <p> [2] Quarum prima sit ista: panis triticeus cum aqua elementari coagulatus est materia debita in Eucharistiae sacramento. </p>
      <p> [3] Ista conclusio sic probatur: illius speciei quodlibet individuum cadit sub materia huius sacramenti cuius aliquod individuum fuit materia ordinata in institutione istius sacramenti; sed speciei panis triticei cum aqua elementari coagulati aliquod individuum fuit materia ordinata in institutione huius sacramenti; ergo propositum. Consequentia patet et maior ex hoc quoniam sacramentum perenne requirit materiam perennem; sed unum individuum alicuius speciei secundum naturam propriam corruptibile non est perenne; ergo, cum natura individualis non sufficiat ad perennitatem, sufficit species prout complectitur quodlibet individuum sub ea contentum. Et minor apparet, quoniam Christus confecit in tali pane, ut apparet Matthaei 26<supplied>.26</supplied>, ubi dicitur quod <quote>accepit Ihesus panem</quote> etc. Et quod fuerit panis triticeus apparet per hoc quod se ipsum grano tritici comparavit <supplied>Io. 12.24</supplied>. Propterea et Magister, libro quarto, distinctione 11, capitulo 5, dicit quod non potest hoc sacramentum confici nisi de pane de frumento. Et idem habetur <em>De consecratione</em>, distinctione secunda, <quote>In sacramento.</quote> Quare propositum.</p>
      
      <p>[4] Secunda conclusio est haec: sacramentum Eucharistiae ex fermentato et azymo potest de facto confici indistincte. </p>
      <p> [5] Ista conclusio sic probatur: quandocumque aliquid est commune aliquibus, quicquid de ipso dicitur, consimiliter etiam dicitur de quolibet sub eo contento; sed panis triticeus cum aqua elementari coagulatus est superius tam ad panem azymum quam etiam ad fermentatum; ergo quicquid de pane triticeo cum aqua elementari coagulato dicitur, dicitur etiam de pane et azymo et fermentato. Cum igitur esse materiam debitam in sacramento Eucharistiae dicatur de pane triticeo cum aqua elementari coagulato, et hoc prout sumitur communiter et non prout contrahitur ad aliquid singulare, sequitur quod esse debitam materiam huius sacramenti est superius ad panem azymum et fermentatum. Et ita per consequens indistincte potest confici de utroque; quare propositum. </p>
      <p> [6] Praeterea, Ecclesia numquam fuit in errore; sed in primitiva Ecclesia sacramentum illud celebrabatur in fermentato, hoc autem Ecclesia non fecisset nisi potuisset sacramentum istud confici in fermentato; ergo potest confici in fermentato. Consequentia patet [273rb], et minor apparet per historias quibus dicitur quod tempore Leonis papae hoc sacramentum celebrabatur in fermentato, et nunc similiter celebratur in Ecclesia Graecorum, quorum consuetudinem non damnat Ecclesia. Quare propositum. </p>
      <p> [7] Quod etiam celebretur in azymo apparet ex consuetudine Latinorum, qui hoc sacramentum in azymo conficiunt. Quare indistincte hoc sacramentum potest confici ex azymo et fermentato. </p>
      <p> [8] Et confirmatur per Beatum Gregorium in registro, ubi dicit:<a href="#_ftn1" name="_ftnref1">{1}</a> <quote>Romana Ecclesia offert azymos panes propterea quod Dominus sine ulla commixtione carnem suscepit, sed ceterae ecclesiae offerunt fermentatum pro eo quod Verbum Patris indutum est carne et est verus Deus et verus homo, sicut et fermentum commiscetur farinae.</quote> Haec ille. Quare propositum. </p>
      
      <p>[9] Tertia conclusio est haec: sacramentum Eucharistiae in azymis celebratum extitit ab humani generis Redemptore.</p>
      <p> [10] Ista conclusio sic probatur: Christus hoc sacramentum instituit et confecit in Paschate Iudaeorum; sed illo tempore, secundum legem, Iudaei non utebantur nisi azymis; ergo Christus hoc sacramentum in azymis noscitur confecisse. Consequentia patet, et maior habetur in tribus evangelistis. Unde Matthaei 26<supplied>.17</supplied> dicitur: <quote>Prima die azymorum accesserunt discipuli ad Ihesum, dicentes <mentioned>ubi vis paremus tibi comedere Pascha?</mentioned></quote> Et sequitur <supplied>26.19</supplied>: <quote>Et paraverunt Pascha.</quote> Similiter, Marci 14<supplied>.12</supplied> dicitur: <quote>Die azymorum, quando Pascha immolabant, dicunt ei discipuli, <mentioned>Quo vis eamus et paremus tibi ut manduces Pascha?</mentioned></quote> Et post sequitur <supplied>14.16</supplied>: <quote>Et paraverunt Pascha.</quote> Similiter, Lucae 22<supplied>.7</supplied> dicitur: <quote>Venit dies azymorum in qua necesse erat occidi Pascha.</quote> Et sequitur <supplied>22.13</supplied>: <quote>Et paraverunt Pascha.</quote> Sic igitur apparet maior, quod Christus videlicet confecit tempore Paschatis Iudaeorum. Sed quod pro tunc non haberent nisi azyma, secundum legem, apparet Exodi 12<supplied>.15</supplied>, ubi dicitur: <quote>In die primo azymorum non erit fermentatum in domibus vestris.</quote> Quare propositum. </p>
      <p> [11] Praeterea, Christus non venit solvere legem, sed adimplere. Unde et ceremonias legis servavit, ut patet in circumcisione, oblatione ad templum, et aliis multis. Nunc autem praeceptum erat in lege ut quis tali die non uteretur fermentato, ut apparet Exodi 12, et similiter Deuteronomii 16, ubi dicitur quod comederetur Pascha cum azymis. Ergo cum Christus transgressor legis non fuerit, <supplied>sequitur</supplied> quod ipsa die azymorum servavit praeceptum. Et tunc confecit istud sacramentum. Ergo apparet manifeste quod Christus hoc sacramentum in azymis celebravit, quod est propositum.</p>
      
      <p>[12] Quarta conclusio est haec: congruentius in azymo quam in fermentato debet sacramentum istud Viaticum a sacerdotibus celebrari. </p>
      <p> [13] Ista conclusio sic probatur: ille modus est isti sacramento [273va] congruentior quem tenuit primus hoc instituens sacramentum; sed modum conficiendi in azymis tenuit huius sacramenti institutor; ergo propositum. Consequentia patet, et minor per praecedentem conclusionem. Et maior apparet, quia in traditis per viam imitationis sequenda est forma instituentis, sicut et Salvator dicit <supplied>Io. 13.15</supplied>: <quote>Exemplum enim dedi vobis ut quemadmodum ego feci, ita et vos faciatis.</quote> Quare propositum. </p>
      <p> [14] Praeterea, ille modus est convenientior qui est moralior et magis exprimens Christi condicionem; sed celebratio in azymis est huiusmodi; ergo propositum. Consequentia et maior patent, et minor apparet, <supplied>quia</supplied> [quod] sit moralior propter sui munditiam et modum faciendi, quod autem Christum perfectius significet, quia Christus fuit agnus innocens et immaculatus, absque originali <supplied>peccato</supplied> conceptus. Ergo cum azymum signat puritatem, fermentatum vero non sic, sequitur quod perfectius Christum signat panis azymus quam faciat fermentatus. Propterea et Apostolus ad Corinthios 5<supplied>.8</supplied> dicebat: <quote>Non in fermento veteri, sed in azymis sinceritatis et veritatis.</quote> Ex quo sequitur quod moralius et magis significativum est in azymis quam in fermentato celebrare. Quare propositum.</p>
      
      <p>[15] Quinta conclusio est haec: in Eucharistiae sacramento vinum ex uvis expressum est ad suae integritatem materiae requisitum. </p>
      <p> [16] Ista conclusio sic probatur: illud est ad integritatem huius sacramenti requisitum quod extitit a Christo ordinatum pro huius sacramenti integritate; sed Christus vinum ex uvis expressum ordinavit pro huius sacramenti integritate; ergo propositum. Consequentia et maior patent. Et minor apparet Matthaei 26<supplied>.29</supplied>, ubi Salvator dicebat discipulis: <quote>Non bibam amodo de hoc genimine vitis usque in diem illum cum illud vobiscum bibam novum in regno Patris mei.</quote> Et Lucae 22<supplied>.18</supplied>: <quote>Non bibam de generatione vitis huius donec veniat regnum Dei.</quote> Unde et Iohannis 15<supplied>.1, 5</supplied> se comparat viti dicens: <quote>Ego sum vitis vera</quote> et <quote>vos palmites.</quote> Nunc autem constat quod de vino quod bibit cum apostolis confecit calicem, cum dixit <supplied>Mt 26.27-28</supplied>: <quote>Bibite ex hoc omnes, hic est sanguis meus.</quote> Illud autem fuit vinum ex uvis expressum; ergo propositum. </p>
      <p> [17] Praeterea, aut vinum quod Christus confecit fuit praecise ad materiam huius sacramenti requisitum aut quodlibet eiusdem speciei. Non primo modo, quia tunc Christus obligasset homines ad impossibile cum dicit <supplied>Lc 22.19</supplied>: <quote>Hoc facite in meam commemorationem,</quote> quoniam homines illud vinum numquam possent habere. Ergo sequitur quod obligatio tantum mansit in vino eiusdem speciei per similem modum. Sed illud fuit vinum ex uvis expressum; ergo et nunc ad integritatem materiae sacramenti Eucharistiae requiritur vinum [273vb] ex uvis expressum, quod est propositum. </p>
      
      <p>[18] Sexta conclusio et finalis est ista: sub duarum rerum speciebus dumtaxat sacramentum istud quo ad integritatem suae materiae plenarie continetur. </p>
      <p> [19] Ista conclusio sic probatur: in illis duabus rebus hoc sacramentum tantum consistit quae fuerunt a Christo institutae et etiam expresse praefiguratae; sed panis triticeus et vinum ex uvis expressum sunt huiusmodi; ergo propositum. Consequentia et maior patent, et minor apparet Matthaei 26, ubi continetur modus institutionis huius sacramenti et similiter materia. Et ibi non ponuntur nisi duae res, quod non est credendum si plus fuissent requisitae, cum Christus in tradendo nobis fidei sacramenta non fuerit deminutus. Quare sequitur quod sub duarum rerum speciebus sacramentum huiusmodi tantummodo continetur, quod est propositum. Quod etiam fuerit expresse figuratum apparet Genesis 14<supplied>.18</supplied>, capitulo de Melchisedech, qui panem et vinum optulit, ubi dicitur: <quote>At vero Melchisedech, rex Salem, proferens panem et vinum, erat enim sacerdos Dei altissimi</quote> etc. Sic igitur apparet tam ex institutione quam etiam ex figuratione quod istud sacramentum sub duarum rerum speciebus tantummodo et integraliter continetur, quod est propositum.</p>
      <p> [20] Ex quibus conclusionibus sequuntur multae propositiones correlariae dubiorum plurium exclusivae. Prima propositio sequens est quod panis ex alia materia quam de frumento factus non est de materia istius sacramenti. Et per hoc apparet quod nec de hordeo nec spelta, avena, lente, vel faba, milio vel pisis et sic de aliis leguminum speciebus potest confici hoc sacramentum. </p>
      <p> [21] Secunda propositio: panis triticeus non de aqua elementari coagulatus non est de materia huius sacramenti. Ex quo apparet quod farina coagulata lacte vel musto vel aliis liquoribus non reddit debitam materiam pro isto sacramento. </p>
      <p> [22] Tertia propositio: quod liquor non servans speciem vini sub condicione potabili non concurrit ad materiam huius sacramenti. Ex quo apparet quod nec acetum nec agresta nec uva sunt materia huius sacramenti. De aceto et agresta manifestum est, cum non sint eiusdem speciei cum vino, quia quodlibet illorum a tota specie est frigidum, sed vinum a tota specie calidum est. De uva apparet, quia illa non sumitur sub condicione potabili, sed potius cibabili. Quare propositum. </p>
      </div>
      <div>
      <head> <supplied>Opinio Graecorum contra Latinos</supplied> </head>
      <p> [23] Sed contra conclusionem tertiam est Graecorum opinio, dicens quod Christus sacramentum Eucharistiae in fermentato confecit, qui pro sua opinione et nostrae conclusionis infirmatione adducunt aliquas textuales apparentias quas breviter adducam et solvam pro fine huius materiae positivae. </p>
      <p> [24] Arguunt enim primo sic: Iohannis 13<supplied>.1</supplied> scribitur: <quote>Ante diem festum Paschae sciens Ihesus quia venit hora eius.</quote> Et post <supplied>13.1</supplied>: <quote>Cena facta cum diabolus misisset in corde Iudae,</quote> etc. Ex hoc apparet quod cena fuit facta ante Pascha [273vb] Iudaeorum; sed pro tunc non erat azyma sed fermentata; ergo videtur quod Christus in cena illa consecraverit et instituerit hoc sacramentum in fermentato et non in azymo, quia dies Paschae fuit luna 14, ante quam Christus confecit. Quare propositum. </p>
      <p> [25] Praeterea, Iohannis 18<supplied>.28</supplied> dicitur quod Iudaei <quote>non introierunt in praetorium ne contaminarentur sed manducarent Pascha</quote>; sed hoc fuit dies passionis; ergo in die passionis comederunt Pascha. Sed dies cenae praecessit diem passionis; ergo videtur quod ante Pascha Christus confecit, et per consequens non in azymo, sed in fermentato. Quare propositum. </p>
      <p> [26] Praeterea, nulli licebat tempore legis operari in Paschate, quia erat dies festivus; sed mulieres paraverunt aromata ut ungerent Ihesum, et apparet Lucae 23<supplied>.55-56</supplied>; ergo pro tunc non erat Pascha. Et per consequens, cum cena praecessisset passionem, sequitur quod in fermentato Christus confecit. Quare propositum. </p>
      <p> [27] Praeterea, Matthaei 26<supplied>.5</supplied> habetur quod sacerdotum principes <quote>dicebant, <mentioned>Non in die festo ne forte tumultus fieret in populo</mentioned>,</quote> et loquebantur de captione sua, ergo videtur quod ante fuerit captus quam Pascha celebraretur; sed captionem praecessit cena; ergo sequitur quod non confecit in tempore azymorum, sed ante, quod est propositum ipsorum, quia tunc in fermentato. </p>
      <p> [28] Praeterea, adveniente veritate cessat figura, ergo adveniente Christo, qui erat Veritas, cessaverunt Iudaeorum ceremoniae, quae erant figurae. Cum igitur azymus panis fuit figura veri panis, sequitur quod Christo veniente nulli erat licitum amplius uti azymis illis. Cum igitur Christus, cum non fuerit transgressor alicuius debiti nec perpetrator alicuius illiciti, sequitur quod non servavit ceremoniam azymorum. Et per consequens confecit in fermentato, quod est propositum. </p>
      <p> [29] Praeterea, tempore Leonis papae fuit praeceptum ut tota Ecclesia conficeret in fermentato propter errorem Ebionitarum qui <quote>legis ceremonias evangelio miscuerunt. Et propter hoc a patribus anathematizati sunt,</quote> ut dicit Hieronymus in <em>Epistola</em> <supplied>112, c. 4, n. 13</supplied>, ad Augustinum de tribus quaestionibus. Ergo cum similis causa nunc multos potest scandalizare qui possunt putare nos Iudaizare quia conficimus in azymis, sequitur quod servandus erat ritus quem tenet Ecclesia primitiva, videlicet in fermentato conficere. </p>
      <p> [30] Sic igitur apparet, tam ex auctoritate, quam ex figurae cessatione, tam etiam ex scandali amotione, quod in fermentato conficiendum est, quia Christus sic fecit, ut auctoritates ostendunt. Cuius imitatio est a cunctis fidelibus amplectenda. </p>
      <h3 align="center"> <supplied>Responsio ad rationes Graecorum</supplied> </h3>
      <p> [31: -24] Ad ista respondeo. Pro quorum declaratione est advertendum quod festum azymorum septem diebus celebrabatur, inter quos dies prima erat sancta atque solemnis praecipue inter alias, et hoc erat 15 die mensis primi [274rb], videlicet Martii. Sed quia apud Iudaeos solemnitates incipiebant a praecedenti vespere, ideo 14 die ad vesperum incipiebant comedere azyma, et comedebant per septem dies sequentes. Propterea dicitur Exodi 12<supplied>.18-19</supplied>: <quote>Primo mense et 14 die mensis ad vesperam comedetis azyma usque ad diem 21 eiusdem mensis ad vesperam, septem diebus fermentatum non invenietur in domibus vestris,</quote> et eadem 14 die ad vesperam immolabitur agnus paschalis. Ut igitur videatur inter evangelistas concordia, advertendum est quod primam diem azymorum tres evangelistae, videlicet Matthaeus, Marcus, et Lucas, ut superius adducti, capiunt pro 14 die mensis in qua ad vesperam comedebantur azyma et immolabatur agnus paschalis. Et hoc erat secundum Iohannes ante diem festum Paschae, id est ante 15 diem, qui inter omnes solemnior erat. Et ex hoc apparet quod nulla discordia est inter evangelistas. Ac per hoc apparet solutio primae rationis, quae fundabatur in auctoritate Iohannis. </p>
        <p> [32: -25] Et pro pleniori huius materiae declaratione advertendum est secundum Innocentium, <em>De officio missae</em>, parte tertia, capitulo 4, quod Pascha quinque modis accipitur: uno modo pro solemnitate die azymorum, quae erat 15 luna sive die – non curo, quia auctores de luna et die indistincte loquuntur. Secundo modo pro panibus azymis. Tertio modo pro die in cuius vespera immolabatur agnus, sicut dicitur Lucae 22<supplied>.1</supplied>: <quote>Appropinquabat dies festus azymorum, qui dicitur Pascha.</quote> Quarto modo sumitur pro agno qui immolabatur, sicut apparet Lucae capitulo praefato <supplied>22.7</supplied>: <quote>Venit dies azymorum in qua necesse erat occidi Pascha.</quote> Quinto modo sumitur pro hora immolationis agni, sicut apparet Matthaei 26<supplied>.2</supplied>: <quote>Scitis quia post biduum Pascha fiet.</quote> Et secundum istam distinctionem apparet quod varie praedictae auctoritates sumunt Pascha, nam auctoritas Iohannis 13 sumit pro 15 die ante diem festum Paschae. Auctoritas Iohannis 18<supplied>.28</supplied> sumit secundo modo, videlicet pro panibus azymis, id est <quote>non introierunt in praetorium ne contaminarentur, sed manducarent azymos panes.</quote> Sed ex hoc non sequitur quod Christus fuerit captus ante festum azymorum. </p>
      <p> [33: -26] Ad tertiam auctoritatem de mulieribus, quod emerunt aromata, quod non erat eis licitum, dicendum quod illae mulieres, quia audiverant Christum moriturum, aromata ante praeparaverunt, ut patet per illud quod dicitur Matthaei 26<supplied>.12</supplied> de Magdalena: <quote>Mittens enim haec unguentum hoc in corpus meum ad sepeliendum me fecit.</quote> Et Iohannis 12<supplied>.7</supplied>: <quote>Sinite illam ut in diem sepulturae meae servet illud.</quote> Post Christi autem crucifixionem, unguentum quod prius inceperat consummavit. [274va] Et sic intelligendum est quod dicit Lucas <supplied>23.56</supplied>, quod <quote>revertentes paraverunt aromata et unguenta.</quote> Nec sic consummando peccaverunt, quia non erant sub littera, sed sub gratia, quia iam legalia cessaverunt esse sub praecepto. </p>
      <p> [34: -27] Ad quartam, cum dicitur quod principes sacerdotum dicebant, <quote>Non in die festo,</quote> dico quod, licet principes sacerdotum disposuerint hoc facere ante festum, tamen non habita opportunitate fecerunt contrarium – et hoc divina dispositione mirabiliter operante, ut veritas responderet figurae, quia 15 luna primi mensis eduxerat populum Iudaeorum de Egypto, et eadem die mors Christi eduxit populum suum de tenebris peccati. Propter hoc dicit Innocentius: <quote>Porro dispositio sacerdotum dispositioni Dei praevalere non potuit qui disposerat ut verus agnus in diebus paschalibus immolaretur.</quote> </p>
      <p> [35: -28] Ad quintam, cum dicitur quod Christus non debuit servare ceremonias, apparet quod sic propter hos quos salvare venerat, non propter necessitatem, sicut servavit circumcisionem et alia. Unde ratio ita bene concluderet quod Christus non fuit circumcisus sicut quod non confecit in azymis, quod tamen falsum est. Quare ratio nulla. </p>
      <p> [36: -29] Ad ultimum, cum dicitur quod nos Iudaizamus, hic dico quod falsum est, quia Iudaizare non solum consistit in similitudine actus, sed etiam in simili intentione, sicut ille qui circumdit praeputium suum propter infirmitatem non Iudaizat, quia non facit intentione servandi legem, sed expellendi infirmitatem. Et sic est in propositio. </p>
      <p> [37] Sic igitur apparet quae sit forma Eucharistiae, ipsius efficacia, et eius materia. Et in hoc ille primus articulus terminatur. </p>
      
      <!--<h4></h4><h4><a href="#_ftnref1" name="_ftn1"><h5>1</a> This apparently does not survive, but it is cited in Anon. OP, <em>Contra Graecos</em>, MG 140, col. 524; and Thomas Aquinas, <em>Summa theologiae</em> III, q. 74, a. 3, responsio. </h4>-->
      </div>
    </div>
  </div>
  <div type="articulus">
    <head>Articulus 2</head>
       
      <!--<h2><i>Commentary on the Sentences</i>: Book IV, Question un., Article 2, part 1</h2>
      <h3>edited by Paul Bakker and Chris Schabel.<br></h3>
      <p>(edited by Bakker from Paris, BNF, nouv. acq. 1467 (olim Cluny 75), then collated by Schabel against Vat. lat. 1081.<br>-->
        <!-- Formatted by hand, come dio lo commanda, WOD -->
        <p>[1] Secundus articulus erat iste: utrum corpus dominicum sub speciebus panis et vini contineatur realiter secundum quamlibet condicionem propriae quantitatis.</p>
        <p>[2] Pro cuius articuli declaratione sic procedam. Primo investigabo modum per quem corpus Christi dicitur esse in sacramento, quia unicuique videtur extra rationem quod tam magnum corpus sit sub speciebus modicae quantitatis. Secundo videbo de quibusdam condicionibus quae possunt corpori Christi competere ut est in sacramento. Et tertio de ipsis speciebus et proprietatibus earundem.</p>
        <div>
        <head> <supplied>Pars prima</supplied> </head>
          <div>
        <head> <supplied>Conclusiones septem</supplied> </head>
        <p>[3] Quantum igitur ad primum certas pono conclusiones. Quarum prima sit ista: corpus dominicum non existit sub speciebus sacramentalibus sine modo quantitativo sibi intrinseco et essentiali. Ista conclusio ponitur contra imaginationem [274vb] quorundam doctorum<a href="#_ftn1" name="_ftnref1" class="style1">{1}</a> dicentium quod, in conversione substantiae panis in corpus Christi, substantia corporis est primus terminus conversionis, et quantitas se habet ibi concomitanter; nunc autem, quia substantia ex se formaliter non habet modum quantitativum, ideo ex vi praedictae conversionis nihil habet in sacramento modum quantitativum; et ita nec quantitas est ibi modo quantitativo, cum non sit ibi tanquam primus terminus, sed potius se habeat concomitanter, et existit ibi sub modo substantiae, qui formaliter non est quantitativus.</p>
        <p>[4] Contra quam positionem, et pro conclusione mea, arguo primo sic: impossibile est aliquid existere alicubi sine eo quod est sibi intrinsecum et essentiale, sive illud sit primus terminus sive primum terminum concomitans; sed secundum ipsos quantitas est in sacramento altaris, saltem concomitanter; ergo impossibile est ipsam ibi existere sine eo quod est sibi intrinsecum et essentiale; cum igitur modus quantitativus, qui est habere partem extra partem, sit quantitati essentialis, sequitur propositum. Consequentia patet. Sed assumptum probatur: nam sive Deus sive natura producat substantiam quantam, ita quod quantitas concomitetur utriusque productionis, primus terminus est substantia, et tamen tam in generato quam etiam in creato est quantitas modo quantitativo; quare propositum.</p>
        <p>[5] Et confirmatur, quoniam varia habitudo effectus ad agens, non variat naturam rei intrinsece, sicut, si unus calor producatur in aliquo subiecto primo, vel secundo, vel tertio, ista mediatio vel immediatio non variat naturam caloris quin, si sit in subiecto, habeat modum suum. Nunc autem, esto quod substantia sit primus terminus in conversione, et quantitas sit concomitanter, non propter hoc variatur natura quantitatis quin, si sit in specie sacramenti, habeat modum suum; quare propositum.</p>
        <p>[6] Praeterea, per conversionem istam existit terminus ad quem ubi prius fuit terminus a quo; ergo videtur quod modus existendi, saltem utrique termino communis, sit similis utrobique; cum igitur terminus a quo, videlicet panis conversus, erat sub illis speciebus modo quantitativo � nam habebat partem extra partem �, sequitur quod etiam substantia corporis Christi ex vi conversionis huiusmodi erit sub illis speciebus modo quantitativo, habens videlicet partem extra partem; quod est propositum.</p>
        <p>[7] Praeterea, dato conclusionis contradictorio, sequeretur quod corpus Christi non esset corpus Christi in sacramento altaris. Consequens videtur falsum; ergo et antecedens. Consequentia sic probatur: quoniam per positionem corpus Christi est in sacramento altaris, et etiam quantitas ipsius, et tamen sine modo quantitativo; ergo sequitur quod corpus Christi est non-quantum ibi, quia sequitur: <mentioned>est quantum ibi, ergo est modo quantitativo ibi</mentioned>; et per consequens ex opposito consequentis ad oppositum antecedentis: <mentioned>si non est modo quantitativo ibi, sequitur quod non est quantum ibi.</mentioned> Et tunc ultra, sequitur: <mentioned>corpus Christi non est quantum in sacramento altaris, [275ra] ergo corpus Christi non est corpus Christi in sacramento altaris.</mentioned> Consequentia apparet a superiori ad inferius negative; nam bene sequitur: <mentioned>non sum animal in istis scholis; ergo non sum homo in istis scholis</mentioned>; et ita in proposito, quia <mentioned>quantum</mentioned> est superius ad li <mentioned>corpus Christi</mentioned>, et ergo sequitur: <mentioned>non est quantum in sacramento altaris, ergo non est corpus Christi in sacramento altaris</mentioned>; quod tamen non videtur verum. Cuius falsitas sic apparet, quia tunc eadem ratione dicerem de quolibet corpore mundi quod esset hic, et tamen non esset corpus hic, quia diceretur: <mentioned>non est ibi primo ratione suae quantitatis, sed ratione suae substantiae, quia esto quod sit ibi quantitas, non tamen primo ratione sui.</mentioned> Et ita faciliter diceretur quod corpus istius tabulae esset in isto loco, et tamen non esset corpus ibi; quod non videtur verum, quia, ut prius dictum est,<a href="#_ftn2" name="_ftnref2" class="style1">{2}</a> varia habitudo effectus, non variat suum modum essendi. Et per consequens corpus Christi non est in sacramento sine modo quantitativo.</p>
        <p>[8] Secunda conclusio est haec: corpus dominicum non existit sub speciebus sacramentalibus per quandam partium subintrationem quousque deveniat ad aequalitatem hostiae consecratae. Ista conclusio ponitur contra imaginationem quorundam dicentium<a href="#_ftn3" name="_ftnref3" class="style1">{3}</a> quod virtute divina, sicut duo corpora possunt esse simul in eodem loco, ita similiter potest esse quod una pars sit simul cum alia; et ita partes subintrabunt ad invicem, sic quod in fine subintrationis partium, sive fiat subito sive successive, quantitas corporis remaneret aequalis quantitati specierum; et ita unum corpus sex pedum longitudinis esset in alio valde parvae quantitatis, licet non eo modo quo esset alibi. Et ita putant de corpore Christi in eucharistia.</p>
        <p>[9] Sed quamvis iste modus Deo non sit impossibilis, tamen probatur quod non est congruus. Et ex hoc habebitur conclusionis confirmatio: quoniam in quocumque corpore est ordo partium in toto, ibi non est talis partium subintratio; sed corpus Christi in sacramento altaris habet ordinem partium in toto; ergo propositum. Consequentia et maior patent. Et minor probatur: quia si non esset ibi talis ordo, esset partium confusio; et ita esset manus in pede, et caput in ore; et sic Christus in sacramento altaris esset homo monstruosus; quod videtur incongruum.</p>
        <p>[10] Et confirmatur, nam ad hoc quod aliquod corpus sit anima intellectiva informatum, requiritur in corpore certa quantitas et debita figura, quia non sub quacumque quantitate secundum condicionem naturalem consistit quantitas corporis humani, vel quod non sit unius digiti et habeat pedis figuram; ergo cum in tali sacramento nichil sit ponendum quod tollat speciositatem et pulchritudinem talis corporis, sequitur quod corpus huiusmodi in sacramento eucharistiae habet ordinem partium in toto, et ita per consequens distantiam manus a pede; et per consequens ibi non est subintratio partium; quod est propositum.</p>
        <p>[11] Praeterea, in isto sacramento, secundum doctores communiter,<a href="#_ftn4" name="_ftnref4" class="style1">{4}</a> [275rb]  ubi est pars ibi est et totum, et e contra, ut dicit Hylarius,<a href="#_ftn5" name="_ftnref5" class="style1">{5}</a> et habetur transumptive IV <em>Sententiarum</em>, distinctione 12, capitulo tertio: <quote>ubi pars est corporis, est et totum;</quote> et idem dicitur <em>De consecratione</em>, distinctione 2, <quote>ubi pars</quote>;<a href="#_ftn6" name="_ftnref6" class="style1">{6}</a> sed posita subintratione, non salvatur quod pars et totum sint in eodem, quia ex quo quantitas corporis Christi est reducta ad tantam quantitatem sicut est hostia, sequitur quod, signata medietate partis subintrantis, quod illa non est simul cum tota, sicut medietas albedinis sacramentalis non est ubi est tota albedo, ut experientia docet, tam in pyxide quam etiam in aere circumfuso.</p>
        <p>[12] Esto igitur quod iste modus sit Deo possibilis, tamen non videtur congruus, tum quia non salvat debitam corporis formam, tum etiam quia doctrinae doctorum non videtur conformis; quare propositum.</p>
        <p>[13] Tertia conclusio est haec: possibilitas unius corporis in diversis locis, vel multorum corporum in eodem, sufficienter non exprimit corpus Christi existere sub specie sacramenti. Ista conclusio ponitur contra imaginationem Okam. Nam, ut apparet in sua <em>Lectura</em>, libro IV, quaestione sexta, cuius sententiam approbat Adam Wdam in sua <em>Lectura</em>, libro IV, quaestione quarta, unde ipse ex his duobus, videlicet ex hoc quod unum corpus potest esse in diversis locis, et diversa in eodem, declarat qualiter quaelibet pars corporis Christi est in qualibet particula hostiae, et qualiter omnes sunt in una particula; et ita in quo est pars, est et totum. Possibilitas ipsorum apparet theologo, tum quia anima eadem est in diversis locis, quare et corpus similiter potest esse de Dei potentia, tum quia duo corpora gloriosa possunt esse in eodem loco; ergo et quaecumque non gloriosa. Et ex hiis dicit quod Deus potest facere quod una pars sit in qualibet parte hostiae; et eadem ratione potest de alia, quia potest facere duo corpora in eodem loco; et sic quaelibet pars est in eodem loco cum alia; et per consequens totum est in qualibet parte hostiae, quia ubi est quaelibet pars alicuius totius, ibi est et totum, cum totum non sit aliud a partibus simul sumptis. Et sic apparet secundum suam imaginationem quod ex hoc quod Deus potest facere unum corpus in diversis locis, et plura in eodem, potest facere quod ubi est pars, sit et totum. Unde ex hoc consequenter ponit quod corpus Christi non est in sacramento quantitative, quia ibi non coextenditur pars corporis Christi cum parte hostiae, cum quaelibet pars corporis Christi sit aequaliter in maiori parte hostiae et in minori; et ideo ibi non existit circumscriptive.</p>
        <p>[14] Dico igitur quod iste modus non est sufficiens. Quod sic probo: quoniam ex hoc quod unum corpus potest esse in diversis locis, non sequitur quod possit esse in diversis locis quorum quilibet sit minor corpore locato. Et similiter ex hoc quod plura possunt esse in eodem loco, non sequitur quod quodlibet illorum corporum sit [275va] maius loco in quo possunt omnia simul esse. Nunc autem in proposito, posita multiplicatione partium in singulis partibus hostiae, non propter hoc declaratur qualiter partes corporis Christi, quae sunt magnae quantitatis, possunt esse sub partibus hostiae minoris quantitatis quam sint partes corporis Christi; quare propositum. Declaro in exemplo: nam signo unum locum pedalis quantitatis, qui sit <em>a</em>; diceret unus quod in <em>a</em> loco Deus potest locare mille corpora, quorum quodlibet erit praecise pedalis quantitatis; et similiter posset locare multa corpora minoris quantitatis quam sit quantitas pedalis; sed per hoc non declaratur quomodo posset in <em>a</em> loco ponere plura corpora bipedalis quantitatis vel tripedalis; et ideo, posita multiplicatione unius corporis in diversis locis, vel plurium in eodem, per hoc tamen non sufficienter propositum declaratur, qualiter videlicet corpus tam magnum sit in qualibet particula sacramenti; et per consequens habetur intentum.</p>
        <p>[15] Praeterea, non sequitur: <mentioned>in <em>a</em> loco est quaelibet entitas quae fuit pars <em>b</em> corporis, ergo in <em>a</em> est <em>b</em> corpus.</mentioned> Ista propositio apparet, nam staret quod Deus poneret quamlibet partem in <em>a</em> loco sine unione unius ad aliam, quae requiritur ad debitam continuitatem; sicut ex hoc quod duo corpora gloriosa sunt in eodem loco adaequate non propter hoc ex ipsis resultat unum continuum, ita staret quod omnes partes unius corporis essent in <em>a</em> loco absque hoc, quod inter eas esset unio, quae requiritur ad continuitatem; et per consequens ibi non esset tale corpus. Et tunc ad propositum: ex hoc quod omnes partes corporis Christi ponerentur in eodem loco, sive in eadem particula hostiae, non propter hoc haberetur quod corpus Christi esset ibi; et per consequens ex multiplicatione partium in diversis particulis hostiae, et ex ipsarum positione simul in una particula, adhuc sufficienter non exprimitur quod ubi est totum ibi est quaelibet pars, et e contra; quare propositum.</p>
        <p>[16] Praeterea, contra hoc quod dicit quod ibi partes non sunt quantitative sunt rationes contra primam opinionem adductae, pro confirmatione primae conclusionis. Et potest adhuc sic argui: aut per li <mentioned>non esse ibi quantitative</mentioned> intelligit quod partes corporis Christi non commensurantur a partibus specierum, eo modo quo locatum dicitur circumscribi a loco, aut quod corpus Christi non sit ibi secundum propriam quantitatem, ita quod ibi non habeat quantitatem, aut quod habeat ibi quantitatem, sed non modo quantitativo. Si intelligit primo modo, ibi non est difficultas, quia hoc omnes supponunt. Si vero secundo modo, hoc est contra eum, quia substantia corporea est essentialiter quantitas; et per consequens non potest esse alicubi sine sua quantitate, sicut non potest esse alicubi quin sit substantia corporea. Si vero tertio modo: hoc videtur impossibile quod aliquid sit alicubi sine suo modo intrinseco et essentiali, quia quam intrinsecum est substantiae substantialiter existere tam intrinsecum est quantitati quantitative existere; sed impossibile [275vb] videtur substantiam existere et non substantialiter existere; ergo et similiter impossibile est quantitatem existere et non quantitative existere; et per consequens, si quantitas corporis Christi ponatur in sacramento, non est ibi sine suo modo intrinseco et essentiali; quare propositum.</p>
        <p>[17] Sed forsan hic dicitur quod per li <mentioned>quantitative</mentioned> intelligitur habere partem extra partem; quod non videtur intrinsecum quantitati, sed solum est sibi intrinsecum habere partes; utrum autem una sit in alia, et e contra, vel una extra aliam, hoc non per se competit quantitati, sed solum per accidens; et ergo diceretur quod li <mentioned>quantitative</mentioned> potest sumi dupliciter: uno modo prout dicit habere partes, nihil aliud connotando, et hoc est intrinsecum cuilibet quantitati, et ubicumque est, habet illam condicionem; alio modo sumitur prout dicit habere partem extra partem, vel partem in parte, et isto modo est sibi extrinsecum. Diceretur ergo quod in sacramento corpus Christi non existit quantitative prout li <mentioned>quantitative</mentioned> dicit habere partem extra partem; et iste modus non est intrinsecus quantitati, sed extrinsecus quoad ordinem divinae omnipotentiae, licet non quoad ordinem causarum naturalium; et per hoc nihil haberetur contra positionem.</p>
        <p>[18: -17] Sed contra istam responsionem arguo sic: si ibi non sit pars extra partem, sequitur quod ibi est confusio partium, sicut arguebatur<a href="#_ftn7" name="_ftnref7" class="style1">{7}</a> contra secundam opinionem; et per consequens ibi non est forma debita corporis Christi, quia oculus est in pede, et manus in oculo, et sic de aliis, sicut si duo corpora essent in eodem loco adaequate, unum esset in alio, et e contra.</p>
        <p>[19] Praeterea, vel corpus Christi est divisibiliter in sacramento vel indivisibiliter. Si primo modo, habetur propositum quod ibi habet partem extra partem. Si indivisibiliter � contra: vel haec indivisibilitas accidit corpori ibi ex ratione propria, vel solum per respectum ad species. Primum non potest dari, quia sic corpus esset simpliciter indivisibile. Si vero detur secundum, hoc non sufficit, quia varia habitudo rei extrinseca, non variat formam rei. Aliter diceretur faciliter quod Sortes est homo absolute consideratus; verumtamen ipse est asinus per quandam comparationem; quod dicere est derisorium et insanum; quare propositum.</p>
        <p>[20] Sed quicquid sit de istis rationibus, an convincenter concludant vel non, non curo ad praesens; sufficit mihi ostendere quod positio non satisfacit intellectui. Ex quibus apparet veritas praemissae conclusionis.</p>
        <p>[21] Quarta conclusio est haec: ordo partium in toto et ordo partium in loco sunt duae corporum habitudines realiter ab invicem condistinctae. Ista conclusio primo declaratur. Pro quo advertendum est quod quaedam videtur differentia inter ista genera, videlicet ubi, positio, et situs, quoniam corpus in se habet ordinem suarum partium, distantiam videlicet manus a pede, et sic de aliis, [276ra] et hoc proprie potest vocari <mentioned>positio</mentioned> sive <mentioned>habitudo positionis,</mentioned> ut sit positio ordo partium in toto. Similiter, situs est quaedam habitudo ipsarum partium ad partes loci per quandam commensurationem. Sed ubi, sumptum stricte, videtur quoddam derelictum in ipso locato ex adiacentia loci ad ipsum, ut sit quasi quaedam praesentialitas. Et ex hoc apparet quod sunt diversi respectus, videlicet positio, situs, et ubi. Probo igitur quod ordo partium in toto non sit ordo partium in loco: quandocumque aliqua sic se habent quod unum potest esse sine alio, si utrumque illorum est, unum differt ab alio; sed ordo partium in toto et ordo partium in loco nunc sunt in uno corpore, et potest una habitudo esse sine alia; ergo propositum. Consequentia patet; probatur minor: nam Deus potest ponere unum corpus extra caelum; quo facto, corpus illud habet ordinem partium in toto sine quacumque habitudine partium ad locum; ergo videtur quod una habitudo non est realiter alia; quare propositum.</p>
        <p>[22] Ex qua conclusione et sua probatione correlarie infertur quinta conclusio, quae est haec: possibile est aliquod corpus alicui coexistere sine habitudine situali. Ista conclusio, licet appareat ex probatione praecedentis conclusionis � ex quo enim istae duae habitudines sunt distinctae realiter, una potest esse sine alia, et ita habetur propositum � quae tamen conclusio sic probatur: quodlibet absolutum Deus potest in esse conservare sine quocumque respectivo, quia Deus potest omne prius sine suo posteriori conservare; sed quantitas alicuius corporis est quid absolutum, habitudo vero ad situm sive ad locum est quid respectivum; ergo Deus potest conservare tale corpus in A loco absque hoc quod habeat habitudinem situalem.</p>
        <p>[23] Sed forsan hic dicitur quod, licet possit Deus conservare istud corpus sine tali habitudine, non tamen hoc potest facere quod sit in loco et careat tali habitudine. Contra: dum corpus naturaliter est in loco, ibi est duplex habitudo, videlicet praesentialitas locati ad locum et commensuratio partium locati a partibus loci. Prima namque habitudo manet in angelo et in anima intellectiva respectu loci, licet non habeat secundam, quia prima est habitudo ubeitatis et secunda est habitudo situs sive positionis extrinsecae; sed Deus potest unam istarum sine altera separare; ergo poterit facere quod corpus habeat ad locum tantummodo praesentialitatem absque omni habitudine situali; quare propositum.</p>
        <p>[24] Praeterea, quaecumque entis positiva condicio contingenter respicit quamlibet formam alicuius generis, contingenter simpliciter se habet ad totum illud genus. Declaro istam propositionem: substantia contingenter respicit quamlibet formam de genere accidentis; et ideo non videtur aliqua repugnantia quin Deus posset absolvere substantiam a qualibet forma accidentali, ita quod esset substantia [276rb] sine quocumque accidente.</p>
        <p>[25] Sed forsan instatur in numeris, ubi paritas vel imparitas respicit totum genus numerorum necessario, et tamen nullum illorum necessario inest, quia omnis numerus necessario est par vel impar; non tamen oportet quod quilibet sit par vel quilibet sit impar; et sic apparet quod illa propositio capit instantiam.</p>
        <p>[26: -25] Sed hoc non impedit propositum, quia in proposito non est aliquod subiectum, hoc est in numeris, quod contingenter se habet ad quamlibet formam totius generis; nam signato binario, ille non est indifferens ad quamlibet formam totius generis, quia ille necessario respicit dualitatem; et per consequens paritatem, et sic de aliis, licet de termino communi qui de omni numero praedicatur non sit necessarium quod sit par vel quod sit impar disiunctive, cum de disiuncto extremo necessario est vel par vel impar; et ita apparet quod instantia modicum valet. Et tunc ultra: cum igitur corpus contingenter respiciat totum genus situs, et etiam ubi, ergo videtur quod Deus potest absolvere corpus ab omni tali habitudine situali. Consequentia patet. Et maior declarata est.<a href="#_ftn8" name="_ftnref8" class="style1">{8}</a> Et minor probatur: quoniam corpus non plus determinat sibi hoc ubi quam illud; et per consequens, cum sit indifferens, non videtur ratio quare, sicut potest esse sine habitudine situali ad unum locum, quin ita sit respectu cuiuslibet loci; quare propositum.</p>
        <p>[27] Sexta conclusio est haec: corpus dominicum habet in sacramento positionis habitudinem absque habitudine situali. Ista conclusio apparet quoad primam partem per primam conclusionem,<a href="#_ftn9" name="_ftnref9" class="style1">{9}</a> quia corpus Christi non est sine suo modo quantitativo intrinseco et essentiali. Sed quoad secundam partem apparet per doctrinam doctorum, quia ibi non circumscribitur a loco; quare propositum.</p>
        <p>[28] Ex qua conclusione et praecedentibus sequitur correlarie septima conclusio: quod corpus Christi est ita longum et latum in sacramento eucharistiae sicut est actualiter nunc in caelo. Ista conclusio sequitur ex praemissis. Quae tamen conclusio declaratur, et ex hoc videbitur imaginatio totius conclusionis: corpus Christi in caelo habet duplicem habitudinem, unam extrinsecam et aliam intrinsecam. Extrinsecarum quaedam est simplex praesentialitas locati ad locum, et quaedam est commensuratio partium locati a partibus loci, et ista est situs sive ordo partium in loco. Intrinseca vero habitudo est ordo partium in toto, quae est positio. Nunc autem, quia corpus Christi non habet necessario illam habitudinem extrinsecam quae est ordo partium in loco, staret quod Deus conservaret illud corpus cum duabus<a href="#_ftn10" name="_ftnref10" class="style1">{10}</a> habitudinibus sine tertia habitudine; et ita corpus Christi esset in sacramento eucharistiae definitive, sicut nunc anima dicitur esse in corpore humano; et tamen haberet suam quantitatem in se extensam, licet non foret coextensa cum partibus hostiae, quia non habet habitudinem situalem. Et tunc corpus Christi haberet debitam figuram, [276va] et cum hoc esset in qualibet parte hostiae totum, et similiter quaelibet sua pars.</p>
        <p>[29] Et per hoc apparet quod, si quaerimus de omni modo quantitativo qui<a href="#_ftn11" name="_ftnref11" class="style1">{11}</a> competit quantitati intrinsece et essentialiter, quod tunc concedendum est quod corpus Christi est sub speciebus sacramentalibus secundum quamlibet condicionem propriae quantitatis. Si vero loquimur de condicionibus quae corporibus adveniunt extrinsece, sic non est verum quod ibidem corpus Christi habeat omnem condicionem quantitativam, quia non illam habet<a href="#_ftn12" name="_ftnref12" class="style1">{12}</a> quae includit habitudinem situalem.</p>
        <p>[30] Et sic apparet quid est dicendum de primo puncto articuli.</p>
          </div>
       <!--
        <h2><supplied><em>Apparatus</em></supplied></h2>
        <h4></h4>
        <h4><a href="#_ftnref1" name="_ftn1">
          <h5>
            1</a> REF
      </p>  
      </h4>
      <h4></h4>
      <h4><a href="#_ftnref2" name="_ftn2">
        <h5>
          2</a> Cf. supra�
          </p>
      </h4>
      <h4></h4>
      <h4><a href="#_ftnref3" name="_ftn3">
        <h5>
          3</a> REF
          </p>
      </h4>
      <h4></h4>
      <h4><a href="#_ftnref4" name="_ftn4">
        <h5>
          4</a> REF
          </p>
      </h4>
      <h4></h4>
      <h4><a href="#_ftnref5" name="_ftn5">
        <h5>
          5</a> REF
          </p>
      </h4>
      <h4></h4>
      <h4><a href="#_ftnref6" name="_ftn6">
        <h5>
          6</a> REF
          </p>
      </h4>
      <h4></h4>
      <h4><a href="#_ftnref7" name="_ftn7">
        <h5>
          7</a> Cf. supra, nn. 14-15.
          </p>
      </h4>
      <h4></h4>
      <h4><a href="#_ftnref8" name="_ftn8">
        <h5>
          8</a> REF
          </p>
      </h4>
      <h4></h4>
      <h4><a href="#_ftnref9" name="_ftn9">
        <h5>
          9</a> REF
          </p>
      </h4>
      <h4></h4>
      <h4><a href="#_ftnref10" name="_ftn10">
        <h5>
          10</a> duabus]primis V
          </p>
      </h4>
      <h4></h4>
      <h4><a href="#_ftnref11" name="_ftn11">
        <h5>
          11</a> qui] quod <em>codd</em>.
          </p>
      </h4>
      <h4></h4>
      <h4><a href="#_ftnref12" name="_ftn12">
        <h5>
          12</a> habet] <em>in marg</em>. P <em>om</em>. V
          </p>
      </h4>-->
        </div>
    <div>
      <head> <supplied>PARS SECUNDA</supplied> </head>
      <!--<h2><i>Commentary on the Sentences</i>: Book IV, Question un., Article 2, part 2</h2>
      <h3>edited by William Duba from Vat. lat. 1081.<br></h3>-->
      <!-- Formatted by hand, come dio lo commanda, WOD -->
      
      <div>
      <head> <supplied>Dubia quinque</supplied> </head>
      <p>[31] Viso de primo puncto articuli, qualiter videlicet corpus Christi sub speciebus sacramentalibus continetur, consequenter videndum est de quibusdam condicionibus quae possunt corpori Christi competere prout est in sacramento. Pro quo exequendo plura concurrunt dubia, quae sunt ad praesens numero quinque. Quorum primum est: si quaelibet actio inmanens quae est in Christo naturaliter existenti insit sibi sacramentaliter in eucharistia existenti. Secundum est: si corpori Christi ut in eucharistia existenti possit inesse mutatio corporalis. Tertium dubium est: si corpus Christi ut in eucharistia existens possit aliquid a se ipso differens transmutare. Quartum dubium est: si intellectus creatus corpus Christi ut in eucharistia existens possit naturaliter intueri. Quintum dubium est: si corpus Christi ut existens in eucharistia possit videri oculo corporali.</p>
      <p>[32] Quantum igitur ad primi dubii declarationem praemitto unam distinctionem, et consequenter subiungam triplicem conclusionem. Distinctio talis est: quod Christo existenti in eucharistia aliquid inesse potest dupliciter intelligi: vel sub ratione qua existit in eucharistia, vel per modum cuiusdam concomitantiae.</p>
      <p>[33] Intelligo primum modum sic: quod aliquid inest Christo sub ratione qua existit in eucharistia, hoc est quod aliquid sibi inest hic quod sibi inesset dato quod nusquam alibi esset nisi hic. Intelligo vero per modum concomitantiae quod aliquid inest corpori Christo primi modi ut alibi et ex hoc inest sibi ut est hic propter realem identitatem rei hic et ibi, verumtamen talis actio sibi primo competit ut est alibi.</p>
      <p>[34] Ista igitur distinctione praemissa, sit ista prima conclusio: Christo ut in eucharistia existenti concomitanter inest omnis operatio quae primo inest sibi ut in caelo realiter existenti. Ista conclusio sic probatur: nullum absolutum existens in aliquo desinit inesse in illo propter novum respectum extrinsecus advenientem; sed quaelibet operatio quae inest Christo in caelo est quid absolutum; ergo nulla talis desinit esse per hoc quod corpus Christi incipit esse sub sacramento et per consequens per concomitantiam operatio quae inest Christo in caelo inest etiam sibi ut existit in sacramento. [276vb] Consequentia patet, et maior ex hoc: quoniam varia habitudo, ut superius dictum est,<a href="#_ftn1" name="_ftnref1" class="style1">{1}</a> non variat condicionem rei absolutae. Et maior apparet per hoc: quia corpus Christi nullum absolutum acquirit in sacramento nisi novam praesentialitatem, quare propositum.</p>
      <p>[35] Praeterea, quaelibet intellectio quae inest Christo ut est in caelo inest sibi ut est in sacramento. Nunc autem, si anima intelligeret praecise secundum modum quem intelligit anima viatoris, non haberet intellectionem intuitivam alicuius obiecti sine sensatione concomitante vel praecedente eiusdem obiecti; ergo, cum illa anima intellectionem haberet hic et ibi, sequitur quod etiam sensationem requisitam ad ipsam intellectionem haberet hic et ibi. Cum igitur Christus in caelo habeat aliquas intellectiones quarum sunt aliquae sensationes concomitantes, sequitur quod, sicut intellectiones sunt in Christo ut in sacramento, ita erunt huiusmodi sensationes. Patet igitur totum quod sequitur, et prima propositio apparet, aliter Christus peioraret condicionem ut est in sacramento, quia multis careret intellectionibus quibus non caret in caelo, et per consequens omnem intellectionem quam habet ibi habet et hic, quod est propositum.</p>
      <p>[36] Praeterea, non ponendo aliquod miraculum, si esset aliquis dolor in appetitu sensitivo, hic esset et ibi, et per consequens eadem sensatio. Consequentia patet, et antecedens probatur, quoniam si Christus tempore suae passionis fuisset in pyxide, sensisset dolorem in pyxide, ergo et nunc. Ita est conformiter et antecedens apparet, quia ex quo locus sive praesentialitas ad locum est extrinseca ad dolorem susceptum in sensitiva,�non videtur quod variat formam absolutam, ut prius deductum est, et per consequens per concomitantiam si qua sensatio esset hic fieret et ibi, quare propositum.</p>
      <p>[37] Secunda conclusio est haec: nulla sensatio potest primo inesse Christo naturaliter ut existenti actualiter in eucharistiae sacramento. Ista conclusio sic probatur: nulla sensatio fit naturaliter per extramissione, sed praecise per actione obiecti moventis potentiam sensitivam, ex qua provenit sensatio, sicut visio fit per hoc quod obiectum movet potentiam ad sui sensationem et sic de aliis. Sed ista motio non fit nisi mediante quantitativo contactu. Cum igitur Christus non sit coextensus sacramentalibus speciebus, sequitur quod nullum obiectum exterius potest naturaliter suam speciem causare in aliqua potentia sensitiva Christi ut primo existit in sacramento, quare propositum.</p>
      <p>[38] Praeterea, non magis est praesens corpus Christi in ratione passivi respectu alicuius agentis sub ratione qua est in sacramento quam sit unus angelus vel una anima intellectiva praesens alicui corporali; sed nullum corporale naturaliter agit aliquid in ipsum angelum; ergo nec similiter in ipsum corpus Christi prout est in eucharistiae sacramento. Consequentia patet, et minor ex hoc [277ra] quoniam tam angelus quam corpus Christi in sacramento se habent definitive ita, ut superius dictum est,<a href="#_ftn2" name="_ftnref2" class="style1">{2}</a> corpus Christi existit in sacramento definitive et non circumscriptive, sicut et angelus dicitur esse in loco definitive, quare propositum.</p>
      <p>[39] Tertia conclusio est haec: operatio intellectualis vel voluntaria potest primo inesse Christo ut in sacramento eucharistiae permanenti. Ista conclusio sic probatur: operatio abstracta a sensibilibus nec requirens sensibilia potest haberi a Christo in eucharistiae sacramento; sed intellectio et volitio sunt operationes huiusmodi et hoc in anima beata; ergo, cum anima Christi sit beata, sequitur quod potest habere intellectionem et volitionem prout existit in eucharistiae sacramento. Consequentia et maior patent, sed minor probatur. Quoniam ubicumque est obiectum debite approximatum alicui potentiae, ibi talis potentia potest habere actum sibi conformem; nunc autem angelus vel aliqua anima posset se offerre animae Christi in eucharistiae sacramento; et per consequens sequitur quod anima Christi pro tunc haberet aliquam intellectionem intuitivam respectu angeli, vel animae se offerentis. Quare propositum.</p>
      <p>[40] Praeterea, si aliquid impediret quod talis intellectio non proveniret, hoc maxime videretur per hoc quod Christus secundum corporalem substantiam est ibi definitive; sed hoc nihil impedit; ergo propositum. Consequentia et maior patent; et minor apparet, quia angelus est definitive in loco, ergo, si illa esset sufficiens ratio quare Christus non posset intelligere ut existens in sacramento, ita angelus non posset intelligere sicut et Christus ut in sacramento. Consequens est falsum, et contraria patet, quia eadem ratio ponitur utrobique et ergo non videtur ratio quare Christus non possit intellectionem et volitionem habere, ut est in sacramento; quare propositum.</p>
      <p>[41] Consistit ergo imaginatio responsionis ad dubium, cum quaeritur numquid actiones immanentes quae correspondent Christo in caelo correspondeant ut est in sacramento, quod distinguendum est, aut quaeritur per concomitantiam, aut primo et per se ratione qua existit in sacramento. Si primo modo, tunc omnis operatio quae sibi inexistit in caelo inexistit sibi in sacramento, cum operatio sit forma absoluta. Si secundo modo, distinguendum est de operationibus: aut sunt sensitivae aut intellectivae. Si sunt intellectivae, multae possunt sibi inesse sub ratione qua est in sacramento. Si vero sensitivae, nullo modo naturaliter, quia tales indigent obiectis per contactum quantitativum proprias species causantibus, et corpus Christi sive Christus, secundum corporalem substantiam non est ibi coextensive cum speciebus sacramenti; quare propositum.</p>
      <p>[42: -34] Sed contra primam conclusionem, quae ceteris dubitabilior videtur, arguo primo sic. Ad hoc quod causetur visio, auditio, vel sensationes huiusmodi requiratur debita distantia inter potentiam et obiectum, quia obiectum ad aliquam distantiam sufficit [277rb] suam speciem causare, et aliquam non sufficit. Si ergo obiectum visibile sit in caelo, quod sufficit causare suam speciem in potentia visiva Christi ut in caelo, non sequitur propter hoc quod sufficiat causare suam speciem in potentia visiva Christi ut est hic in terra. Et per consequens non oportet quod, ex hoc quod aliqua sensatio causatur in Christo ut est in caelo, quod eo ipso sit in eo ut est in sacramento.</p>
      <p>[43] Praeterea, data illa conclusione, sequitur quod Christus ut est in sacramento intuitive videt beatam virginem. Consequens videtur falsum, ergo et antecedens. Consequentia probatur, quia eadem visio quae est in caelo respectu beatae virginis est in Christo ut est sub sacramento; et illa est intuitiva; ergo et ista, et per consequens intuitive videt beatam virginem. Sed falsitas consequentis probatur, quia visio intuitiva est directa attingens existentiam rei, sed Christus ut in sacramento non habet huiusmodi visionem. Quod sic probatur, quoniam in visione intuitiva, quae est sensitiva visio, transit super rem visam per modum pyramidis cuius basis est in re visa et conus in oculo. Nunc vero oculus Christi in sacramento non potest esse terminus coni pyramidalis, ergo nec visionis. Et per consequens Christus ut in sacramento non habet notitiam quam habet in caelo, quod est propositum.</p>
      <p>[44] Praeterea, ex multiplicatione Christi ad diversa loca secundum corporalem substantiam non sequitur propter hoc multiplicatio cuiuscumque alterius sibi noviter advenientis. Ergo stat quod Christus sit in diversis locis absque hoc quod visio quam habet in uno loco sit cum eo in alio, quia potest esse multiplicatio substantiae sicut multiplicatione qualitatis. Consequentia patet; et antecedens probatur, nam quaero cum Christus nunc noviter videt in caelo aliquod visibile quid multiplicat illam visionem in Christo ut est in sacramento: aut agens illud quod causat speciem suam in caelo, aut potentia sensitiva Christi cum illo obiecto, aut Deus. Non primis duobus modis, quia nullum creatum potest virtute propria aliquod ens ponere simul in diversis locis, nec est dicendum quod Deus, quia non oportet quod, ex hoc quod Deus multiplicat unam rem quod consequenter multiplicat aliam, cum illae res sint realiter distinctae; quare propositum.</p>
      <p>[45] Praeterea, quandocumque organum alicuius potentiae non existit sub modo requisito ad sensationem, numquam talis potentia percipit sensitive; sed organum potentiae visivae Christi ut est in sacramento non existit sub modo requisito ad sensationem; ergo potentia visiva Christi ut in sacramento nihil percipit sensitive. Consequentia et maior patent; et minor apparet per ea quae dicta sunt in secunda conclusione,<a href="#_ftn3" name="_ftnref3" class="style1">{3}</a> nam ad hoc, quod aliquod agens suam speciem causat in potentia visiva Christi, requiritur quod inter potentiam et obiectum sit contactus quantitatis cuiusmodi non est in proposito, ut apparet, quia corpus Christi non est ibi circumscriptive; [277va] quare intentum.</p>
      <p>[46: -42] Ad istas rationes respondeo. Ad primam, quae tangit quod ad hoc quod causetur visio in aliqua potentia requritur debita distantia inter potentia et obiectum, hic dico quod hoc verum est primo et per se, et non per modum concomitantiae. Unde, si per imaginationem Christus secundum corporalem praesentiam esset nunc in certo loco caeli empyrei, et per imaginationem esset unus sacerdos in opposito loco de directo, inter quem et locum ubi nunc positum corpus Christi est maxima distantia quae sit actu, tunc, si sacerdos diceret verba sacramentalia super materia debita, ibi corpus Christi inciperet esse, et ita concomitanter omne absolutum quod est in Christo inciperet ibi esse, non per actionem alicuius agentis creati, sed per ipsum divinum, omnia illa haberent concomitanter esse in sacramento cum Christo, et ideo bene concedo quod visio causata ab aliquo obiecto visibili corporali non ex hoc, quod causatur ab eo in potentia visiva Christi, eo ipso formaliter habet esse in sacramento, sed per hoc, quod corpus Christi ponitur sub sacramento, eo ipso concomitanter ponitur illa visio in Christo ut est in sacramento.</p>
      <p>[47: -43] Ad secundum, cum dicitur quod, data conclusione, tunc sequitur quod Christus ut est in sacramento videret intuitive beatam virginem, hic breviter concedo conclusionem, et ratio est quia, ut prius dictum est,<a href="#_ftn4" name="_ftnref4" class="style1">{4}</a> ex quo prius habebat intuitive visionem virginis propter hoc, quod acquisivit novam praesentiam ad aliquod ubi, non propter hoc amisit illud quod prius habebat. Et cum probatur quod non pro eo quod visio intuitiva est directa secundum debitam distantiam attingens existentiam rei, dico quod hoc verum est ubi visio causatur primo et immediate ab obiecto, et non per concomitantiam. Non enim oportet quod inter Christum ut est in sacramento et beatam virginem sit praecise tanta distantia quanta est inter ipsum ut est in caelo et beatam virginem, et hoc propter rationem dictam.</p>
      <p>[48: -44] Ad tertium, cum dicitur quod Deus potest multiplicare substantiam sine qualitate, hic breviter dico quod non haberet pro impossibili quod Deus multiplicaret corpus Christi ita quod esset in caelo et in sacramento, et staret sine contradictione, quia esset in sacramento sine anima et ipsius accidentibus. Sed hic non agimus de eo quod Deus potest, sed praecise de facto. Nunc autem ita est quod visio corporalis quam Christus habet in caelo de beata virgine et de aliis sanctis habet et prout est in sacramento, quia non videtur quod debeat carere in sacramento perfectionibus quibus dotatur in caelo. Et ideo virtute conversionis tamquam terminus principalis in transubstantiatione panis est corpus Christi, cetera vero sunt per concomitantiam, ut puta sanguis, anima intellectiva sua, formalis beatitudo, tota divinitas, quae tamen non de necessitate concomitantur, sed solum secundum dispositionem divinae voluntatis.</p>
      <p>[49: -45] Ad quartum, cum dicitur quod in sacramento organum non est dispositum sub debito modo ad susceptionem visionis, hic breviter dico quod ad susceptionem [277vb] visionis prout causatur ab obiecto verum est, sed concomitanter non oportet, verumtamen adhuc organum illud in sacramento habet suam debitam extensionem quam habet in caelo, licet non habeat coextensionem, et ideo bene est susceptivum visionis, licet non per modum quo visio suscipitur ab oculo meo vel alicuius alterius, per hoc quod est circumscriptive in loco, quia, ut saepe dictum est, oculus Christi non est in sacramento circumscriptive.</p>
      <p>[50] Unde breviter omnes istae rationes praesupponunt quod visio sit causata in oculo Christi ut est in sacramento eo modo quo causatur in eo ut est in caelo, quod falsum est, quia ibi visio directe habetur ab obiecto, hic vero per concomitantiam. Et sic apparet quid est dicendum ad illud dubium primum.</p>
      <p>[51] Secundum vero dubium fuit: si corpori Christi ut in eucharistia existenti possit inesse mutatio corporalis. Pro cuius dubii declaratione praemitto quasdam distinctiones, ex quibus eliciam certas propositiones. Prima igitur distinctio est ista: quod <mentioned>mutatio</mentioned> potest sumi tripliciter: uno modo communissime, pro quacumque videlicet acquisitione cuiuscumque rei, sive illa res sit absoluta sive respectiva, et isto modo dicimus quod corpus Christi mutatur, quia novam praesentiam per transsubstantiationem acquisivit sub speciebus sacramenti. Secundo modo sumitur pro acquisitione alicuius formae absolutae, sive successive sive instantanee, et isto modo mutatio est superius ad mutationem subitam et successivam. Tertio modo sumitur pro acquisitione alicuius formae absolutae vel spatii extrinseci successive. Et isto modo in tribus generibus dicitur proprie <mentioned>motus,</mentioned> in quantitate videlicet, qualitate et ubi, prout sumitur transcendenter.</p>
      <p>[52] Secunda distinctio est ista: quod corpus Christi potest intelligi dupliciter moveri, videlicet primo ut existit in sacramento, vel concomitanter. Et ista distinctio patet aliqualiter ex praedictis in primo dubio.</p>
      <p>[53] Tertia distinctio: quod motus potest dividi ex consideratione agentis, quod, cum sit duplex, videlicet creatum et increatum, ideo secundum hoc <mentioned>moveri</mentioned> potest intelligi dupliciter: aut a virtute creata, aut a virtute inmensa et increata.</p>
      <p>[54] His distinctionibus praemissis, pono sex propositiones, quarum prima sit ista: corpus Christi prout existit in sacramento eucharistie non potest moveri motu proprie dicto a virtute aliqua limitata. Ista propositio sic probatur: omnis motus proprie dictus est ad formam aliquam absolutam sive ad spatium aliquod acquirendum, ut clarius dicam. Omnis motus proprie dictus vel est ad substantiam vel ad quantitatem, qualitatem, vel ad ubi, ut patet per Philosophum X <em>Physicorum</em>;<a href="#_ftn5" name="_ftnref5" class="style1">{5}</a> sed nullum agens limitatum potest corpus Christi ut est in sacramento movere ad aliquod praedictorum; ergo propositum. Consequentia et maior patent; et minor probatur, quoniam corpus Christi non posset ut est in sacramento moveri [278ra] ab aliquo creato localiter, quia nullo modo coextenditur loco, nec etiam ad quantitatem, quia agentia limitata exercent suas operationes circa corpora per transmutationem et debitam approximationem ad aliud corpus; sed haec approximatio debita non potest fieri circa corpus Christi per aliquod agens limitatum propter modum existendi quem habet corpus Christi in sacramento, quia nullum habet ordinem partium in loco; quare propositum.</p>
      <p>[55] Secunda propositio est haec: corpus Christi prout existit in sacramento eucharistiae potest moveri a virtute divina secundum quamlibet speciem motionis. Ista conclusio sic probatur: quodlibet passum receptivum alicuius formae potest virtute divina poni sub illa forma; sed corpus Christi est receptivum cuiuslibet formae mutationis; ergo corpus Christi virtute divina potest poni sub qualibet tali forma. Consequentia et maior patent; et minor apparet, quoniam corpus Christi est quantum, et per consequens receptivum qualitatis, quantitatis, et motivum localiter; sed quod non repugnet virtuti divinae istud corpus movere prout existit in sacramento, quia quod rei non repugnat est Deo absolute possibile, aliter maior esset potentia creaturae receptiva quam esset potentia Dei activa, quod videtur impossibile; quare propositum.</p>
      <p>[56] Tertia propositio est haec: corpus Christi prout existit in sacramento eucharistiae potest moveri et movetur ab aliquo motu frequentius large sumpto. Ista propositio apparet, quoniam corpus Christi movetur ad motum hostiae, ut fide tenemus; aliter, si semper staret in uno loco, cum sacerdos elevat hostiam hinc inde, si corpus Christi non moveretur ad motum hostiae, omnes Christi fideles essent idolatrae, quia semper adorant ubi conspiciunt accidentia panis; quare propositum.</p>
      <p>[57] Quarta propositio est haec: quod praemisso motu, et siquo alio, movetur corpus Christi in eucharistiae sacramento, a sola divina virtute movetur et non ab aliqua potentia limitata. Ista propositio sic probatur: nihil movetur ad motum alterius, nisi illud alteri coniungatur vel per modum actus vel potentiae � ut apparet in anima intellectiva, quae movetur ad motum corporis per hoc quod corpori coniungitur ut forma �, vel per modum partis � ut patet in elevatione �, vel per modum alicuius exigentiae naturalis; sed corpus Christi non habet ad species coniunctionem quae est formae ad materiam vel econtra, vel per modum partis, vel alicuius exigentiae naturalis; ergo sequitur quod ad motum specierum non propter hoc sequitur quod corpus Christi formaliter illo motu moveatur, sed ubi movetur, hoc est a virtute divina. Et per hoc apparet quod ista propositio falsa est de virtute sermonis, licet non ad intentionem Christianorum simplicium: <mentioned>sacerdos elevat corpus Christi sive deprimit,</mentioned> sed bene illi propositioni debet ista correspondere: <mentioned>sacerdos elevat accidentia [278rb] panis, ex quorum elevatione per pactionem divinam corpus Christi movetur ad locum ad quem accidentia elevantur.</mentioned> Unde non est imaginandum quod sacerdos ibi moveat corpus Christi non plus quam si unus angelus voluntarie esset in lapide, et ad motionem lapidis voluntarie moveretur. Non tamen propter hoc haberetur quod ille qui elevaret lapidem elevaret angelus. Et sic est proposito imaginandum quod sacerdos elevat accidentia et concomitanter virtus divina movet corpus Christi ad illam differentiam loci ad quam accidentia moveretur.</p>
      <p>[58] Et si dicatur quod secundum hoc semper est novum miraculum quotiens sacerdos transfert hostiam de loco ad locum, hic dico quod non oportet. Et ratio est quia Deus, voluntate qua instituit eucharistiam in ecclesia, determinavit facere corpus Christi semper praesens speciei post consecrationem. Et ideo specie manente qualitercumque transferatur quod Deus faciat corpus Christi aliqua praesentia praesens, loquendo de praesentia respectu continentis, sicut species habet aliam et aliam praesentiam ut contenta non est novum miraculum, sed antiqua determinatio divinae voluntatis.</p>
      <p>[59] Quinta propositio est haec: corpus Christi ut in sacramento potest moveri concomitanter ad omnem formam absolutam ad quam movetur in caelo et ab eodem agente a quo ibi suscipit motionem. Ista propositio sic probatur per rationem prius factam in probatione primae conclusionis primi dubii,<a href="#_ftn6" name="_ftnref6" class="style1">{6}</a> quia forma absoluta non variatur per acquisitionem novi respectus. Et ideo, si corpus Christi in caelo cresceret, concomitanter cresceret et in sacramento. Et similiter, si ibi esset calidum, concomitanter esset calidum et in sacramento, quia huiusmodi formae, cum sint absolutae, propter novam acquisitionem novae praesentiae non perdunt sua iura; quare propositum.</p>
      <p>[60] Sexta propositio est haec: Non ex hoc, quod corpus Christi movetur in caelo localiter, eo ipso corpus Christi per quandam concomitantiam movetur in sacramento. Ista propositio sic probatur, quia, sicut corpus Christi habet quandam praesentiam in sacramento quam non habet in caelo, ita stat quod acquirat aliquam novam praesentiam in caelo quam non habebit in sacramento; sed primum est verum, secundum quod fide tenemus, quia in altari corpus Christi est sacramentaliter et non sic in caelo; ergo et secundum est possibile. Et per consequens non oportet quod ex hoc, quod corpus Christi movetur in caelo, quod eo ipso moveatur in eucharistiae sacramento, quia moveri localiter est acquirere novum respectum sive novam praesentiam ad aliquod spatium quam prius non habuit. Nunc autem non oportet ex acquisitione talis praesentialitatis inferre quod corpus Christi ut in sacramento similem praesentiam acquisiverit; quare propositum.</p>
      <p>[61] Ex quibus conclusionibus apparet manifeste quo motu corpus Christi potest moveri ut in sacramento, et a qua virtute. Unde praedicta reducendo per modum cuiusdam [278va] epilogi, possumus taliter ad dubium respondere quod vel loquimur de motu praedicto, vel large et extensive accepto. Si primo modo, vel per comparationem ad potentiam limitatam, vel simpliciter infinitam. Si per comparationem ad potentiam limitatam, sic corpus Christi ut in sacramento non potest moveri ab aliqua potentia limitata. Si vero per comparationem ad potentiam infinitam, sic corpus Christi ut in sacramento potest moveri a potentia infinita. Si autem loquimur de motu large et extensive accepto, sic corpus Christi movetur quando species moventur, licet non moveatur formaliter motu specierum eo modo quo anima intellectiva dicitur moveri ad motum corporis quod informat. Si autem velimus loqui de motu non prout primo respicit corpus Christi ut in sacramento, sed per quandam concomitantiam, sic corpus Christi motu quo moveretur in caelo ad formam aliquam absolutam eo motu concomitanter moveretur in sacramento ad talem formam absolutam, licet non oporteat quod, si moveretur in caelo localiter, quod in sacramento similiter moveretur, pro eo quod motus localis potius est acquisiturus alicuius respectus extrinseci, hoc est cuiusdam novae praesentialitatis quam sit acquisitus alicuius formae absolutae, nisi quis vellet vocare spatium formam absolutam quod spatium proprie non acquiritur, cum prius fuerit, nisi per quandam novam praesentialitatem; sed sic sumere formam absolutam improprium est et insuetum. Sic igitur apparet qualiter Christo potest in eucharistia competere mutatio corporalis et finis per consequens de duobus dubiis.</p>
      <p>[62] Tertium dubium fuerat istud: numquid corpus Christi in eucharistia existens possit aliquid a se ipso differens transmutare? Pro cuius dubii declaratione praemitto quandam distinctionem, et consequenter ponam certas propositiones. Distinctio est ista: quod potentiae que insunt homini � et loquor de potentiis activis sive operativis � quaedam insunt sibi non primo et per se, sed ratione alicuius partis cui insunt primo et per se. Et hoc potest contingere dupliciter, secundum quod partes in homine sunt diversae; nam quaedam est in eo mere spiritualis, et quaedam mere corporalis. Aliquae igitur potentiae insunt homini non primo et per se, sed ratione alicuius partis mere spiritualis, cui tales potentiae insunt primo et per se, ut sunt intellectus et voluntas, que insunt homini ratione animae intellectivae. Aliquae etiam insunt homini ratione partis mere corporalis, ut potentia motiva deorsum et immutativa secundum aliquam qualitatem mere corporalem. Quaedam vero potentiae insunt homini primo et per se, non ratione alicuius partis, sed ratione totius coniuncti sive animati, ut sunt potentia progressiva, digestiva et sibi quoad hoc similes.</p>
      <p>[63] Ista igitur distinctione [278vb] praemissa, sit ista prima conclusio: Christus ut in eucharistia existens non potest uti aliqua potentia activa corporea primo et per se partem corporalem naturaliter imitante. Ista propositio sic probatur: omnis potentia activa corporea requirat passum sibi approximatum localiter; sed quaelibet potentia activa corporea Christi ut in eucharistia non est alicubi localiter et circumscriptive; ergo nulla talis potentia ut in eucharistia existens potest habere aliquod passum sibi approximatum, sicut requiritur ad hoc, quod talis potentia agat. Et per consequens Christus ut in eucharistia existens nulla tali potentia potest uti, quod est propositum. Consequentia et minor patent, et maior apparet per Philosophum VII <em>Physicorum</em>,<a href="#_ftn7" name="_ftnref7" class="style1">{7}</a> quod oportet agens corporeum approximatum esse passo mediate vel immediate. Quare propositum. Et intelligitur conclusio (et sua probatio) stante influentia generali. Non enim pro nunc volo investigare an Deus posset facere quod Christus ut in eucharistia utatur aliqua potentia activa mere corporali, quia hoc alterius est speculationis, sed solum investigamus de facto, consideratis Christi condicionibus corporalibus, an possit uti tali potentia.</p>
      <p>[64] Secunda conclusio est haec: Christus ut in eucharistia existens non potest uti aliqua potentia activa corporea imitante totius coniuncti subsistentiam naturalem, verbi gratia ut est comedere, bibere, ambulare, et sic de aliis quae respiciunt primo et per se totum coniunctum et nullam partem nisi per accidens. Ista propositio apparet per similem probationem sicut praecedens, quia non potest fieri debita approximatio alicuius passi ad talem potentiam ut in eucharistia existentem, quia requiritur corporeus et quantitativus contactus, cuiusmodi non potest esse nisi inter illa quae sunt in loco circumscriptive; cuiusmodi non est in proposito, eo quod nulla potentia activa Christi organica ut in sacramento est in loco circumscriptive; quare propositum.</p>
      <p>[65] Tertia conclusio est haec. Christus ut in eucharistia existens potest uti qualibet potentia activa quae sibi competit ratione partis mere spiritualis. Ista conclusio potest probari per oppositum probationis praecedentium conclusionum. Omnis potentia quae ad sui operationem sive applicationem ad suum passum non indiget quod sit cum suo passo localiter et circumscriptive potest exercere suam operationem sine tali modo existendi; sed potentia quaecumque consurgens ex parte mere spirituali est huiusmodi; ergo propositum. Consequentia et maior patent; et minor apparet, quia quaelibet talis potentia ex sua condicione naturali excludit a se modum existendi circumscriptive; quare propositum. Et tunc ultra: cum igitur Christus ut in sacramento existens habeat huiusmodi potentias, sequitur quod ipsis potest uti ut in eucharistia existens pro libito voluntatis.</p>
      <p>[66] Ex qua conclusione infero duas propositiones correlarias, quarum prima [279ra] est haec: Christus ut in eucharistia existens potest aliquam substantiam spiritualiter transmutare. Ista propositio patet pro tanto quia angelus potest esse sufficienter praesens animae Christi in sacramento ex quo inter ipsa non requiritur quantitatis contactus, sed ut ita loquar tantummodo quidam spiritualis contactus qui est quaedam praesentialitas sicut est inter duos angelos. Cum igitur Christus potest uti qualibet spirituali potentia activa ut est in sacramento, et talis angelus per modum cuiusdam passi est sufficienter approximatus animae Christi, sequitur quod anima Christi potest ipsum spiritualiter transmutare, hoc est causando in ipso aliquam notitiam de his quae videt ultra ipsum de divina essentia, et per istum modum potest ipsum illuminare. Quod confirmo: aeque potest esse praesens unus angelus ipsi animae Christi sicut est quandoque alteri et angelo; sed ex tali approximatione angelus superior illuminat inferiorem; ergo, cum anima Christi sit in gratuitis perfectior quocumque angelo, sequitur quod ipsa ut est in sacramento potest aliquem angelum illuminare, et sic per consequens Christus ut in sacramento potest aliquam substantiam spiritualiter transmutare, quod est propositum.</p>
      <p>[67] Secunda propositio correlaria sequens est haec: quod Christus ut in eucharistia existens potest aliqua virtute spirituali substantiam corpoream transmutare. Patet, ex quo potest uti qualibet tali potentia. Sed declaratur ulterius quae sit illa virtus spiritualis qua possit corpus transmutare. Constat quod in angelo est aliqua virtus motiva qua se ipsum potest transferre de loco ad locum et alia corpora transmutare, ut in II dictum est.<a href="#_ftn8" name="_ftnref8" class="style1">{8}</a> Cum igitur anima intellectiva a corpore separata habeat similiter hanc virtutem motivam, aliter non posset se transferre de loco ad locum, quod est error condemnatus per dominum Stephanum Parisiensem episcopum de consilio venerabilium magistrorum Parisiensium theologicae facultatis,<a href="#_ftn9" name="_ftnref9" class="style1">{9}</a> sequitur quod, cum ipsa potentia motiva non insit sibi per corpus sed per naturam propriam, quod talis potentia motiva est animae intellectivae instrinseca et essentialis. Et per consequens, dum actu anima informat corpus, semper talis potentia inest animae sicut et aliae potentiae sibi naturales, utpote intellectus et voluntas, et ita per consequens sequitur quod Christus ut in sacramento potest uti tali potentia motiva quae est spiritualis et ita aliquam substantiam corpoream transmutare, sicut et angelus hoc facere conceditur; quare propositum.</p>
      <p>[68] Ex quo apparet ulterius quod in homine est multiplex potentia motiva, una videlicet mere spiritualis, de qua nunc dictum est, alia mere corporalis, quae inest sibi ratione suarum partium elementarium habentium praedominium in mixtione ut est potentia motiva ad deorsum; est etiam alia potentia motiva quae inest homini ratione totius coniuncti ut potentia progressiva, [279rb] quae est in animalibus. Nec est etiam rationabiliter neganda ab anima potentia motiva mere spiritualis, cum ut in pluribus sit angelo similis, quoniam ut dicit Philosophus, secundo <em>De generatione</em> in fine,<a href="#_ftn10" name="_ftnref10" class="style1">{10}</a> <quote>Dignificanda est natura secundum melius semper quantum possibile est.</quote> Et sic apparet quod Christus ut existens in Eucharistia potest transmutare aliquod corporale non tamen per potentiam activam corpoream. Et ex hoc apparet quod, licet Christus ut existens in eucharistia posset movere et transmutare corpus sacerdotis, non tamen ut ibi existens posset dare alapam sacerdoti, et ratio est quia virtute motiva spirituali posset transmutare corpus sacerdotis sicut et angelus hoc posset facere; cum enim ad dandum alapam requiritur quod exerceat virtutem organicam qua non potest uti ut existens in sacramento, ut prius declaratum fuit.<a href="#_ftn11" name="_ftnref11" class="style1">{11}</a></p>
      <p>[69] Recolligendo igitur responsionem ad dubium, videlicet an Christus ut existens in eucharistia possit aliquid transmutare, distinguendum est de potentia activa aut mere spirituali aut mere corporali vel ratione totius coniuncti. Si secundo et tertio modis, sicut existens in eucharistia non potest aliquid transmutare pro eo quod requiritur debita approximatio potentiae activae cum passo quae fit per contactum quantitivum, cuiusmodi non est in proposito. Si vero fiat mentio de potentia activa mere spirituali, sic potest aliquod corpus et etiam spiritum transmutare, sed non per quamcumque spiritualem potentiam, sed solum per potentiam quae dicitur motiva, quia per intellectum ut sic non transmutaret nec per voluntatem executive nisi tantummodo imperative, quia voluntas posset imperare quod fieret talis transmutatio et potentia motiva exequeretur imperium voluntatis. Et sic apparet quod ad dubium respondendum est secundum formam logicam affirmative, quia est una propositio aequivalens uni disiunctive verae, cum altera eius pars sit vera. Procedendo vero theologice, distinctio videtur utilis propter quam certius apparet veritas de quaesito. Et tantum de isto dubio.</p>
      <p>[70] Quartum dubium fuerat istud: numquid intellectus creatus corpus Christi ut in eucharistia existens possit naturaliter intueri? Pro cuius dubii declaratione primo praemitto quandam distinctionem, et consequenter eliciam certas conclusiones. Distinctio est ista, de isto termino <mentioned>intellectus creatus,</mentioned> quod dupliciter consideratur: quandoque prout est a materia separatus, quandoque prout est materiae corporali coniunctus. Si primo modo, contingit dubia: aut est a materia separatus tam actualiter quam aptitudinaliter, et sic est angelicus intellectus, aut est separatus actualiter, licet habeat aptitudinem coniunctionis cum materia ex sua originali condicione, et sic est humanus. Ulterius, intellectus coniunctus dupliciter potest [279va] intelligi: aut prout coniungitur corpori passibili et mortali, aut prout coniungitur corpori impassibili et immortali. Primo modo est intellectus viatoris et secundo modo est intellectus comprehensoris.</p>
      <p>[71] Ulterius, quia in dubio ponitur <mentioned>naturaliter,</mentioned> advertendum est quod duplex potest sumi: uno modo pro intellectus natura nuda, et sic absque dubio intellectus nullum obiectum intelligit, quia ut sic est tabula rasa in qua nihil est depictum, ex III <em>De anima</em>;<a href="#_ftn12" name="_ftnref12" class="style1">{12}</a> quandoque vero sumitur naturaliter pro causis naturalibus concurrentibus ad intellectionem, activo videlicet et passivo, et sic utemur in praesenti dubio, cum quaerimus si intellectus creatus potest naturaliter intueri corpus Christi ut existens in eucharistia.</p>
      <p>[72] Ultimo advertendum est de isto termino <mentioned>intueri,</mentioned> quod intuitio proprie importat cognitionem intuitivam per differentiam ad abstractivam, quia de cognitione abstractiva an intellectus creatus possit habere notitiam abstractivam de eucharistia non est difficultas, et hoc loquendo de cognitione abstractiva quae non praesupponit intuitivam eiusdem rei, sed�<supplied>est difficultas</supplied> loquendo de abstractiva eo modo quo dicimus nos habere Christi notitiam abstractivam, quem tamen numquam vidimus, et hoc fit secundum quasdam intentiones communes acceptas a singularibus, ut diffuse docet beatus Augustinus XIII <em>De Trinitate</em>, cap. VII.<a href="#_ftn13" name="_ftnref13" class="style1">{13}</a></p>
      <p>[73] His igitur distinctionibus et notabilibus praemissis, sit ista prima conclusio: intellectus corporali coniunctus mere pro statu viae non potest naturaliter intuitive cognoscere corpus Christi ut existens in eucharistiae sacramento. Ista conclusio sic probatur: intellectus qui non intelligit nisi ex praesentia sensibilium eodem modo intelligit, manente eodem modo quo prius praesentia sensibilium, verbi gratia, pro intellectu propositionis: si ego non intelligo sub illa albedine sit substantia nisi per illam albedinem, manente illa albedine eodem modo quo prius semper intelligam quod sub illa albedine est substantia. Nunc autem intellectus noster pro statu viae non intelligit nisi ex sensibilibus, quia non intelligit nisi imaginabilia vel ea quae relucent in phantasmatibus imaginabilium, ex III <em>De anima</em>,<a href="#_ftn14" name="_ftnref14" class="style1">{14}</a> quoniam necesse est quemlibet intelligentem phanstasmata speculari. Cum igitur ante transubstantionem panis in corpus Christi et post transubstantionem aeque illae species movent intellectum sicut ante, sequitur quod semper idem iudicium habebit. Et per consequens quam primo non habebat unde posset intuitive intelligere corpus Christi esse ibi, tam nec modo post�consecrationem, quare per consequens intellectus non potest naturaliter corpus Christi ut existens in eucharistia intueri, quod est propositum.</p>
      <p>[74] Secunda conclusio est hoc: quilibet intellectus a materia separatus potest naturaliter intuitive cognoscere Christi existentiam in eucharistiae sacramento. Ista conclusio sic probatur: potentia quae fertur ad aliquod obiectum sicut ipsum est in se non impeditur a cognitione talis obiecti per aliquid quod est posterius tali obiecto; sed intellectus a materia separatus fertur in intelligibilia sicut ipsa sunt in se; cum igitur corpus Christi sit obiectum [279vb] intelligibile intellectus, sequitur quod propter aliquem modum tali obiecto extrinsecum non impeditur talis intellectus quin possit naturaliter intuitive percipere tale obiectum. Nunc autem corpus Christi sic existere est quaedam condicio adveniens corpori Christi. Ergo talis condicio non impedit quin intellectus a materia separatus possit intuitive conspicere corpus Christi ut est in sacramento.</p>
      <p>[75] Et confirmatur, nam si color est obiectum visus ad quem primo talis potentia aspicit, sive talis color ponatur in subiecto sive non, non minus potentia visiva naturaliter perciperet illud obiectum, sicut nunc apparet de accidentibus quae sunt in sacramento. Et ergo apparet quod varius modus existendi obiecti non impedit, quoniam si potentia tendit ad illud obiectum tamquam ad proprium obiectum, capiat suum obiectum; ergo conformiter in proposito: licet corpus Christi habeat novum modum existendi in eucharistia, tamen quia intellectus primo intuetur corpus Christi, ideo sua intuitio non variatur quin videat corpus Christi habens talem modum existendi, sicut dictum est de accidente respectu potentiae visivae.</p>
      <p>[76] Sed forsan diceret aliquis quod intellectus bene potest intuitive videre corpus Christi, non tamen prout existit sub sacramento, quia talis existentia est miraculosa et transcendens facultatem luminis naturalis cuiuscumque intellectus creati, sive coniuncti sive a materia separati. Contra: virtus potens cognoscere obiectum dum est praesens intuitive potest cognoscere eius absentiam dum est absens; haec propositio evidentiam habet ex II <em>De anima</em>,<a href="#_ftn15" name="_ftnref15" class="style1">{15}</a> ubi sententialiter dicitur quod per visum cognoscimus non tantum lucem, sed etiam tenebram. Nunc autem intellectus a materia separatus intuitive potest videre panem quando actu est praesens sub accidentibus suis, quia non est obiectum supernaturale; ergo et potest cognoscere absentiam eius quando est absens, et qua ratione potest cognoscere istam absentiam panis quando est absens, eadem ratione potest cognoscere existentiam corporis Christi ibi, quia corpus Christi est obiectum proportionatum intellectui tali ut intuenti, et per consequens modus accidentalis ipsius corporis non impedit quin ab intellectu sequestrato a materia possit videri, quod est propositum. Nec ratio assignata valet, quia certum est quod multa sunt quae naturaliter producuntur quae sunt perfectiora multis supernaturaliter productis, quoniam substantia perfectior est quocumque accidente, ut dicit Philosophus VII <em>Metaphysicae</em>,<a href="#_ftn16" name="_ftnref16" class="style1">{16}</a> et tamen multae substantiae producuntur naturaliter, ut experientia docet, et multa accidentia producuntur supernaturaliter, ut docet fides de virtutibus theologicis et de virtutibus aliis infusis; et tamen non videtur impossibile quare angelus vel anima separata non possit naturaliter intuitive videre unam gratiam sive qualitatem sicut potest videre unam substantiam. Esto ergo quod res sit supernaturaliter producta, tamen non oportet quod sit supernaturaliter cognoscibilis, sicut etiam apparet de anima intellectiva, quae supernaturaliter producitur, et tamen ipsam unus angelus potest naturaliter intuitive videre. Et sic in proposito, esto quod [280ra] modus existendi in eucharistia sit supernaturaliter factus, non tamen oportet quod intellectui a materia separato sit supernaturaliter cognoscibilis.</p>
      <p>[77] Et praeterea, angelus videt angelum diffinitive existere et non circumscriptive; ergo talis modus existendi non est angelo supernaturaliter cognoscibilis. Et per consequens, si Deus facit quod unum corpus sit in loco definitive, non propter hoc tollitur quin potentia cognitiva angeli possit naturaliter intueri. Sed forsan dicitur quod talis modus existendi non est angelo supernaturalis, sed bene corpori, et ideo bene potest unum modum videre naturaliter et non alium. Sed hoc non obviat, nam si Deus produceret unum colorem supernaturaliter et alium agens naturale, non propter hoc redditur visus impotens, quin possit naturaliter utrumque intuitive conspicere per hoc quod utrumque obiectum est tali potentiae proportionatum. Et igitur, si modus existendi definitive sit intellectui a materia separato proportionalis, sive ille ponatur in corpore sive in angelo, non minus talis intellectus potest naturaliter illum conspicere, ex quo potest se facere tali obiecto praesentem.</p>
      <p>[78] Et si dicatur quod secundum hoc angelus malus vel bonus vel anima intellectiva a corpore separata posset naturaliter intuitive videre cognitationes nostras, hic dico prout dicit Doctor Subtilis, IV <em>Sententiarum</em>, distinctione 10, quaestione 8, in responsione ad tertium argumentum factum in principio quaestionis,<a href="#_ftn17" name="_ftnref17" class="style1">{17}</a> quod angelus malus, si absolute permittetur sua potentia cognitiva uti, quod naturaliter posset intelligere quodcumque intelligibile creatum, et per consequens posset intelligere cogitationes cordium et mysterium incarnationis postquam fuit positum in effectu. Unde, sicut Magister <em>Sententiarum</em> dicit libro II, distincitone 7,<a href="#_ftn18" name="_ftnref18" class="style1">{18}</a> multa possunt maligni spiritus ex natura sua quae non permittuntur eis. Et ita dicitur quod angeli mali non cognoscunt cogitationes nostras, quia Deus non vult, quoniam tamen possent illas naturaliter cognoscere, ex quo sunt positae in effectu, hoc non est negandum, cum non plus angelo sit obiectum supernaturale una mea cogitatio quam sit unus lapis vel aliquod aliud. Si ergo non cognoverunt incarnationis mysterium, hoc fuit quia non fuit eis permissum ne forsan nostra redemptio per viam passionis impediretur, et sic est de aliis dicendum.</p>
      <p>[79] Unde apparet ex responsione istius doctoris quod quodlibet intelligibile creatum potest quilibet intellectus sequestratus a materia intelligere, et per consequens habetur veritas praemissae conclusionis secundae quam, propter reverentiam antiquorum doctorum tenentium oppositum, non assero, licet sit conclusio Doctoris Subtilis in quaestione praeallegata, cuius intentionem mihi pro nunc sufficit declarasse. Unde, in rei veritate, quicquid dictum est pro pobatione istius conclusionis, totum consistit radicaliter in quaestione Doctoris Subtilis [280rb] superius allegata.</p>
      <p>[80] Antiqui vero doctores, ut praedixi, videntur sentire oppositum. Unde Magister Ricardus de Mediavilla IV <em>Sententiarum</em>, distinctione 10, articulo 5, quaestione 1,<a href="#_ftn19" name="_ftnref19" class="style1">{19}</a> dicit quod ille modus existendi in eucharistiae sacramento transcendit facultatem naturalis luminis cuiuscumque intellectus creati, et ideo dicit quod nec a nostro intellectu dum est corpori virtus nec ab aliqua anima separata, nec etiam ab aliquo angelo potest naturaliter intueri; verumtamen ad hoc nullam rationem adducit; et ideo, ex una parte veterum urgente reverentia, et ex alia parte motivis subtilibus intellectum ligantibus, iudicat rationis epikeia quod in hac materia mihi sufficit sine assertione temeraria sub silentio pertransire.</p>
      <p>[81] Tertia conclusio est haec: intellectus beatus, licet intuitive prospiciat Christum in eucharistia, tamen actus suus beatificus non est sibi formalis cognitio ipsum intuendi ut existentem in eucharistiae sacramento. Ista conclusio quoad primam partem sequitur ex praemissa, quae tamen sic deducitur: non est maioris difficultatis in cognoscendo modus existendi in eucharistia quam sit modus trium personarum in una essentia; ergo, cum hoc beati intuitive videant, sequitur ad minus quod cognitio talis modi non excedit facultatem luminis gloriae beatorum. Cum igitur ipsi videant intuitive alia mysteria fidei, sequitur quod consimiliter est arbitrandum de isto. Sed secunda pars conclusionis probatur, quia in cognitione beatifica ut sic non includitur nisi obiectum beatificum. Cum igitur modus talis existentiae non habeat rationem obiecti beatifici, sequitur propositum. Ex quo apparet quod beati, praeter cognitionem beatificam, habent cognitionem de modo existendi in eucharistia, quae est cognitio rei in proprio genere.</p>
      <p>[82] Ad dubium igitur recollectorie respondendo, cum quaeritur si aliquis intellectus creatus videre possit naturaliter existentiam corporis Christi in sacramento, apparet secundum viam veterum magistrorum quod non. Secundum viam vero Doctoris Subtilis, distinguendum est de intellectu, aut coniuncto aut a materia separato. Si primo modo, non potest propter dependentiam suae cognitionis a phantasmatibus. Si vero secundo modo, sic concedendum est, pro eo quod tali intellectui quodlibet obiectum creatum intelligibile est proportionatum. Et per hoc apparet qualiter est ad istud quartum dubium respondendum.</p>
      <p>[83] Quintum dubium fuerat istud: si corpus Christi ut existens in eucharistia possit videri oculo corporali. Pro cuius dubii declaratione certas pono conclusiones, quarum prima sit ista: non est possibile corporeum oculum sola virtute luminis naturalis existentiam corporis Christi prout existit in sacramento aliqualiter intueri. Ista conclusio sic probatur: et hoc ex triplici radice, videlicet ex parte obiecti, modi, et medii speciem deferentis. Arguitur ergo primo sic: obiectum visus, secundum sententiam Philosophi, II <em>De anima</em>,<a href="#_ftn20" name="_ftnref20" class="style1">{20}</a> tripliciter sumitur, videlicet proprie, communiter et per accidens. Obiectum proprie sumptum [280va] sive proprium � quod pro eodem pro nunc habeo � est qualitas immediate et primo immutans sensum, ut sunt lux et color. Obiectum vero communiter sumptum sive commune est ipsa quantitas. Sed obiectum per accidens est substantia vel filius Socratis. Nunc autem, si oculus corporalis posset videre sua naturali virtute corpus Christi, aut videret per rationem coloris vel lucis, et hoc non, cum ibi non appareat nisi accidentia panis; nec per rationem quantitatis, cum ibi non appareant nisi accidentia panis, nec per rationem quantitatis, cum ibi nulla alia quantitas videatur, nec per rationem substantiae, quia quod cognoscitur per accidens oportet quod cognoscatur per rationes alicuius per se cogniti. Si ergo substantia per accidens videatur a potentia visiva et ipsa potentia visiva non percipit aliquod per se obiectum in tali substantia, sequitur quod nullo modo poterit corpus Christi percipere prout existit in sacramento.</p>
      <p>[84] Praeterea, vel visio fit per extramissionem vel per intus susceptionem. Non per extramissionem, ut patet per Philosophum in libro praeallegato; et patet etiam per rationem, aliter in tenebris possemus colores percipere, cum radius visualis ad colores terminaretur, nisi forsan quis vellet dicere quod colores non sunt in actu in tenebris, sed tantummodo in potentia, sed ut fiant actu requiritur lux irradians supra colores. Sed istud non videtur verum, quia color est forma absoluta, et non habet in esse poni per solam irradiationem luminis supra colores, immo ut apparet talis irradiatio praesupponit colores. Et igitur apparet quod visio non fiat per extramissionem. Si ergo fiat per intus susceptionem, tunc oportet quod visio causatur ab obiecto; omnis autem talis visio fit per modum quantitativum, quia fit sub pyramide cuius basis est in re visa et conus in oculo. Si ergo corpus Christi ut in eucharistia existens posset videri ab oculo corporali sua naturali virtute, sequitur quod esset in sacramento circumscriptive. Consequens est falsum, cum sit totus in tota hostia, et totus in qualibet parte, quare propositum.</p>
      <p>[85] Praeterea, numquam sensibile movet sensum nisi immediate attingat medium per quod fertur species sensibilis usque ad organum potentiae sensitivae; sed Christus ut in eucharistia existens non attingit aerem, qui est medium deferens speciem ad organum sensus; ergo sequitur quod Christus ut in eucharistia existens non potest ab aliquo oculo corporali videri sola virtute luminis naturalis. Consequentia et maior patent; et minor apparet, quia Christus ut in sacramento non est in loco circumscriptive�; quare propositum. Et ita apparet quod tam ratione obiecti, quam ratione modi causandi, quam etiam medii deferentis Christus ut in eucharistia non potest sola virtute naturalis luminis intueri, quare propositum.</p>
      <p>[86] Secunda conclusio est haec: Non est possibile corporeum oculum sola [280vb] virtute luminis ex redundantia beatitudinis oculum disponentis Christum videre ut in eucharistia persistentem. Ista conclusio sic probatur: nam signo lumen gloriae corporale in aliquo beato, videlicet claritatem illam quam habebunt pro dote corporis ipsi beati, et arguo sic: per nullam ipsius dispositionem potest fieri quod corpus Christi ut in eucharistia existens appareat alicuius quantitatis; ergo per nullam ipsius luminis dispositionem potest fieri quod corpus Christi ab aliqua visiva potentia videatur. Consequentia ista patet pro tanto, quia lux ponitur in medio tanquam declarativa obiecti ut ex hoc causet suam speciem ad organum; species autem causatur ab oculo corporeo per modum quantitativum; ergo, si lux non potest declarare obiectum fore alicuius quantitatis, sequitur quod talis lux non potest obiectum disponere ad causandum suam speciem et per consequens nec facere quod tale obiectum ab aliqua visiva potentia videatur. Sed antecedens apparet, quoniam nulla lux creata potest declarari quod existens in loco definitive et quasi modo indivisibili sit alicuius quantitatis, quia omnem apparentiam quam haberet angelus haberet et corpus Christi taliter existens. Sed constat quod per quamcumque irradiationem talis luminis numquam angelus apparet alicuius quantitatis, non solum quia est ex sua natura indivisibilis, sed quia taliter in loco subsistit. Cum igitur corpus Christi sit definitive in sacramento et nullo modo circumscriptive, sequitur quod per nullam praefati luminis dispositionem poterit corpus Christi ut in eucharistia existens ab aliquo oculo corporali videri, quod est propositum.</p>
      <p>[87] Praeterea, lux corporalis quae non potest se diffundere supra obiectum non potest declarare illud obiectum. Unde experimur naturaliter in cavernis terrae quod, quia lux non se diffundit ibi propter obstaculum, ideo non possunt illa quae sunt ibi videri. Quamvis ergo obiectum ratione sui esset visibile, tamen, stante obstaculo impediente diffusionem lucis supra obiectum, numquam per talem lucem potest obiectum videri. Cum igitur lux quae erit in corporibus vel oculis beatorum non possit se diffundere supra corpus Christi ut existens in sacramento, sequitur quod per illam numquam corpus Christi ut sic existens poterit videri. Consequentia patet, probatur minor: quoniam diffusio huiusmodi non potest fieri nisi per contactum quantitativum, sed nihil potest tangere aliud quantitative nisi quodlibet illorum sit in loco circumscriptive. Esto ergo quod corpus Christi ratione sui sit visibile et declarabile per talem lucem, tamen stante huiusmodi impedimento, numquam corpus Christi poterit per illam lucem ad visibilitatem disponi, quod est intentum.</p>
      <p>[88] Praeterea, cuiuslibet lucis corporalis ad aliam lucem corporalem est aliqua proportio, quia una lux in declarando non excedit aliam infinite; sed lux quae erit in corporibus beatorum et lux quae est nunc in medio pro statu isto sic se habent quod quaelibet [281ra] illarum est corporalis; ergo sequitur quod unius ad aliam est certa proportio. Et tunc ultra: sed lux quae nunc existit in medio declarans visibilia pro statu viae, quantaecumque intenderetur, numquam faceret quod corpus Christus ut existens in sacramento videretur ab aliquo oculo corporali; ergo nec hoc potest facere quaecumque lux corporalis ex redundantia beatitudinis proveniens. Consequentia patet, et minor ultimo sumpta apparet per praecedentem conclusionem, tum etiam quia quantaecumque lux talis intenderetur, semper requireret diffusionem sui supra obiectum per quantitativum contactum, quare propositum.</p>
      <p>[89] Tertia conclusio est haec: si intuitiva cognitio relationem attingentiae ad obiectum formaliter non includeret, possibile foret aliquem corporeum oculum habere aliquam Christi corporis visionem ut in eucharistia existentis. Ista conclusio primo declaratur: constat ex his quae dicta fuerunt in tertio articulo quaestionis supra Prologum<a href="#_ftn21" name="_ftnref21" class="style1">{21}</a> quod ad notitiam intuitivam duplex relatio requirebatur: una per modum mensurabilis et mensurae; alia vero quae erat quaedam attingentia ad obiectum in actuali existentia, quia talis notitia erat ut actualiter existentis, et hoc secundum viam Doctoris Subtilis<a href="#_ftn22" name="_ftnref22" class="style1">{22}</a> quam pro tunc tenui. Dico ergo quod, si ita esset quod notitia intuitiva non includeret talem relationem, sed esset quid mere absolutum, possibile foret aliquem oculum corporalem habere notitiam intuitivam corporis Christi ut in eucharistia existentis. Quae conclusio sic probatur: omnem effectum causae secundae Deus se solo potest in esse ponere, iuxta principium theologorum: <mentioned>quicquid Deus potest facere mediante causa secunda, se solo potest facere.</mentioned> Cum igitur corpus Christi potest causare sui intuitivam notitiam in aliquo oculo corporali, sequitur, dato quod talis notitia non sit nisi quid mere absolutum, quod Deus potest sine corpore Christi talem intuitivam notitiam in oculo causare. Et per consequens, dato quod corpus Christi non esset nisi in sacramento, adhuc posset oculus corporalis corpus Christi intuitive conspicere. Et hoc, ut supponitur, si notitia intuitiva posset fieri sine praesentia obiecti actualiter moventis ut praesentis et existentis. Ex quo apparet quod, quia notitia intuitiva non potest fieri sine tali praesentia obiecti, ideo videtur quod, absolute loquendo, secundum istam viam non est possibile aliquem oculum corporalem habere notitiam intuitivam corporis Christi ut in eucharistia existentis.</p>
      <p>[90] Okan tamen, dominus Petrus Aureoli et magister Iohannes de Ripa,<a href="#_ftn23" name="_ftnref23" class="style1">{23}</a> quia aliter sentiunt de condicione intuitivae notitiae, ideo ipsi absolute concederent quod possibile foret oculum corporalem habere notitiam intuitivam Christi prout existit in sacramento, non per speciem ab obiecto causatam ad organum, sed solum per Dei omnipotentiam. Verumtamen advertendum est quod in notitia intuitiva generaliter sumpta possunt tres [281rb] gradus imaginari. Unus est quando notitia et obiectum sunt idem potentiae ita quod omnia ista concurrunt in identitatem realem, videlicet et quod videt et quod videtur, et quo videtur, et sic dicimus quod divina essentia habet sui ipsius notitiam intuitivam. Secundus gradus est quando res videtur per causam, ut cum quis intuitive videt artem causalem alicuius effectus in qua relucet perfecte ille effectus, et isto gradu videt intuitive Deus creaturas per hoc, quod videt se ut artem causalem talis vel talis creaturae; et ista notitia vident beati in Verbo creaturas, quia vident creaturarum rationes causales, in quibus perfecte relucent. Tertius gradus est quando res videtur per suum effectum exemplariter causatum, et isto modo nos videmus pro statu vitae praesentis, quia obiectum causat suam speciem in nostra potentia, quae fundat duplicem relationem ad suum obiectum, et de ista notitia intuitiva fui pro tunc locutus quod non potest esse sine obiecti praesentia, et similiter hoc verum est de primo gradu notitiae intuitivae. Sed de secundo non oportet, quoniam Deus aeternaliter intuitive creaturas cognovit, quae tamen actualiter non existebant, et de isto modo nulla pro tunc fiebat mentio. Loquendo igitur de tertio gradu notitiae intuitivae, Deus non posset facere talem notitiam sine obiecto propter relationem inclusam in tali obiecto quae actualiter refert obiectum existere a quo talis notitia est creata, licet illud absolutum posset facere sine obiecto, sed pro tunc non esset notitia intuitiva obiecti, et sic est in proposito. Verumtamen, si notitia intuitiva isto modo sumpta non connotaret nisi praesentiam obiecti absque hoc, quod esset ab obiecto producta per modum superius expressum, non video aliquam impossibilitatem quin Deus posset causare in quocumque oculo, sive glorificato sive non glorificato, notitiam intuitivam corporis Christi, dato quod corpus Christi nullibi esset nisi in sacramento.</p>
      <p>[91] Sed forsan diceret aliquis quod corpus Christi non posset esse sub modo sacramentali nisi esset sub modo naturali, quia modus sacramentalis praesupponit modum naturalem, et ideo talis notitia intuitiva non esset corporis Christi ut in sacramento, sed potius ut existentis modo naturali. Contra istud arguo sic: quandocumque natura aliqua est indifferens ad duos modos essendi, sicut potest stare sub uno modo essendi, ita potest sub alio; sed corpus Christi et quaecumque natura corporea aspiciendo ad Dei potentiam absolutam est indifferens ut existat circumscriptive vel definitive; ergo potest esse indifferenter sub quolibet illorum modorum, et ita corpus Christi posset existere modo sacramentali absque hoc quod existeret modo naturali. Consequentia et maior patent; et minor probatur, quia si natura corporis Christi non esset indifferens, hoc maxime videretur quia modus existendi sacramentaliter praesupponit modum existendi naturaliter; sed hoc non videtur verum, quoniam modus existendi sacramentalis dependet a solo Deo; igitur circumscripto [281va] quocumque alio, non minus haberetur modus ille. Et praeterea, Deus potest in esse ponere quodlibet sine positione cuiuscumque ab eo extrinseci, nam potest Sortem producere sine positione cuiuscumque extrinseci a Sorte, et hoc in ratione effectus; sed modus existendi naturaliter, hoc est circumscriptive per comparationem ad corpus, est totaliter extrinsecus modo sacramentali, quia unus modus non est alius, nec pars alterius, nec per se requisitum in aliquo genere causae ad esse alterius modi; ergo simpliciter et absolute quam Deus potest conservare corpus Christi sine modo sacramentali, tam posset ipsum conservare sine modo naturali, ita quod solum sacramentaliter existeret. Et ex hoc apparet quod ista consequentia non valet de forma: <mentioned>corpus Christi est in loco, ergo in loco circumscriptive;</mentioned> licet enim naturales iudicarent ipsam esse bonam, tamen in rei veritate ibi committitur fallacia consequentis, quare propositum.</p>
      <p>[92] Quarta conclusio est haec: possibile est aliquem oculum corporeum corpus Christi ut in eucharistia existens cognoscere cognitione non intuitiva. Ista conclusio apparet ex hoc: quoniam Deus potest causare aliquam notitiam in oculo de existentia corporis Christi in sacramento, et illa non erit intuitiva, ergo propositum. Consequentia patet, et minor per ea quae dicta sunt in praecedente conclusione. Sed maior declaratur, quoniam signo nunc notitiam intuitivam quam aliquis beatus habet de corpore Christi in caelo. Et faciat Deus quod corpus Christi desinat esse in caelo, cum hoc quod sit in sacramento, conservando absolutum illius notitiae in oculo illius beati. Totus casus est possibilis. Tunc arguo sic: oculus istius beati cognoscit Christum et non intuitive, ut apparet propter defectum relationis annexae ad obiectum tamquam ad causam producentem, ergo conclusio vera.</p>
      <p>[93] Sed forsan dicitur quod talis qualitas desinit esse notitia talis obiecti. Contra: quod talis qualitas sit notitia talis obiecti non habet formaliter a relatione aliqua attingentiae, licet habeat quod sit notitia intuitiva; ergo stat quod desinat esse notitia intuitiva, quamvis non desinat esse notitia, sicut, si nunc video Sortem et Deus destruat Sortem conservando qualitatem illam in oculo meo, esto quod qualitas illa desineret esse notitia intuitiva Sortis, non tamen desineret esse notitia, quia adhuc per ipsam haberem iudicium de Sorte quod Sortes esset; licet causaret iudicium erroneum, non tamen propter hoc sequitur quod non sit Sortis notitia, et ita per omnia in proposito; et sic per consequens apparet quod oculus corporalis posset habere notitiam corporis Christi in sacramento, quae tamen non erit intuitiva.</p>
      <p>[94] Ex qua conclusione sequitur correlarie quod non omnis cognitiva qualitas existens in sensu exteriori est necessario cognitio intuitiva. Patet de tali cognitione in praemisso casu. Et si dicatur quod nec est etiam abstractiva, cuiusmodi ergo cognitio? Dico quod, vocando abstractivam omnem illam cognitionem quae non attingit obiectum per modum praesentialem, sic talis cognitio bene foret abstractiva. Sed vocando abstractivam [281vb] notitiam creatam ex notitia intuitiva obiecti, sic proprie notitia huiusmodi nec esset intuitiva nec abstractiva, nec videtur impossibile quin Deus posset causare tale notitiam mediam, et hoc secundam viam quam alias tenui, licet, secundum viam tenentium quod notitia intuitiva potest esse absque obiecti praesentia, talis notitia esset intuitiva, quia esset cognitio praesentialis et directa actuativa eius super quod transit et quasi positiva existentis.</p>
      <p>[95] Recolligendo igitur responsionem ad dubium, cum quaeritur si corpus Christi in sacramento possit ab oculo corporali videri intuitive, vel quaeritur virtute luminis naturalis, vel virtute luminis gloriae, vel virtute divinae potentiae; primo modo et secundo non potest; tertio modo distinguendum est de genere notitiae, aut fit mentio de cognitione intuitiva, aut abstractiva sive media. Primo modo secundum viam Doctoris Subtilis propter condicionem notitiae intuitivae non potest, licet secundum aliorum opinionem sit possibile. Sed loquendo de notitia secundo modo, sic nulla videtur impossibilitas. Extendendo igitur nomen visionis ad nomen cognitionis, sic posset concedi quod possibile est corpus Christi in eucharistia videri ab aliquo oculo corporali.</p>
      <p>[96] Sed contra primam et secundam conclusiones arguitur sic: corpus Christi sine novo miraculo in sacramento eucharistiae videtur ab aliquo oculo corporali; ergo conclusiones illae falsae. Consequentia patet, et antecedens apparet, quia Christus videt se ipsum in eucharistia visione corporali, aliter si se non videret, sequeretur quod ut sic careret perfectione partis sensitivae, quod�videtur falsum, quare propositum.</p>
      <p>[97] Praeterea, potentior est ad penetrandum virtus luminaris oculi glorificati quam virtus luminaris lunae vel alicuius corporis inanimati; sed virtus luminaris lunae penetrat totam terram, aliter in eadem hora in qua causat fluxum maris in quarta terrae sibi supposita, non causaret in quarta sibi opposita, quod falsum est; ergo multo fortius oculus glorificatus potest penetrare virtute sui luminis totum medium et attingere corpus Christi.</p>
      <p>[98] Praeterea, facilius est videre quod est actualiter existens, qualitercumque existat, quam illud quod nullo modo est; sed oculus noster potest videre illud quod non est; ergo a fortiori et quodlibet quod est, et hoc loquendo de eo quod cadit sub per se ratione obiecti illius potentiae. Nunc autem corpus Christi cadit sub obiecto potentiae visivae; ergo qualitercumque existat, ex quo illud quod non est potest videri, a fortiori et illud quod est. Et minor apparet de illis qui videt castra et lepores quae non sunt, quare propositum.</p>
      <p>[99: -96] Ad istas rationes respondeo. Ad primam, quae tangat difficultatem de Christo, si videt se in eucharistia oculo corporali, hic dico quod quia Christus habet visionem [282ra] sui ipsius in caelo, ideo per concomitantiam eandem visionem numero habet in sacramento, quia ibi non potest talis visio causari, ut declaratum fuit in probationibus conclusionum.<a href="#_ftn24" name="_ftnref24" class="style1">{24}</a> Unde, si per imaginationem Christus non esset alibi quam in sacramento, nec aliunde per divinum miraculum cognitionem sui ipsius haberet; non se ipsum videret in sacramento propter rationem saepius assignatam. Et cum dicitur quod hoc ponit in Christo imperfectionem, dico quod se videre corporaliter non est ad perfectionem suae beatitudinis. Unde potentia quaelibet sensitiva in eo esset quietata perfecte ex redundantia suae beatitudinis, dato quod nihil corporale conspiceret, et ideo nulla ex hoc ponitur imperfectio.</p>
      <p>[100: -97] Ad secundum, quod tangit de penetratione luminis, dico quod visio non fit extramittendo, sed intus suscipiendo, et ideo requiritur quod obiectum causet speciem suam in potentia, non autem quod oculus mittat radios suos ad obiectum. Unde, dato quod lumen existens in oculo unius beati sit perfectius lumine lunae, non tamen ex hoc haberetur quod posset causare visionem obiecti, sed bene haberetur quod posset causare ita perfectum effectum sicut facit luna. Et ad tantam distantiam ulterius dico quod, dato quod visio fierit per extramissionem, adhuc non haberetur propositum, quia radius diffusus ab oculo ad obiectum requirit contactum corporalem cum obiecto, cuiusmodi non est in proposito, cum corpus Christi non sit in loco circumscriptive, et ideo non haberetur intentum.</p>
      <p>[101: -98] Ad tertium, cum dicitur quod ex quo non-existentia videntur, a fortiori et ea quae existunt, hic primo dico, sicut alias dixi ad experientias,<a href="#_ftn25" name="_ftnref25" class="style1">{25}</a> quod notitia intuitiva non est respectu non existentis. Unde, dato quod huiusmodi qualitates essent in sensibus exterioribus, adhuc tamen non essent notitiae intuitivae. Dico tamen quod timentes vel infirmi non vident nisi ea quae sunt praesentia, licet iudicent aliter. Unde timentibus iudicium erroneum causat fortis imaginatio cum praesentia sensatione, virtute cuius iudicat homo frequenter quod sensatum sit illud quod timet, ut verbi gratia habeo fortem imaginationem de aliquo inimico et aliquem respicio sensu exteriori visione debili quam vincit fortis imaginatio, ex quibus causatur iudicium erroneum, quod ille quem video est meus inimicus, et ita de aliis. Et ita fundamentum rationis nullum. Verumtamen, dato quod haberetur notitia per istum modum, adhuc propositio illa falsa est, et ratio est quia illud quod sic videtur percipitur per aliquam similitudinem corporalem cuiusmodi non potest causari a corpore Christi in eucharistia existente propter causam saepius assignatam. Et ideo non plus ratio concluderet de corpore Christi ut sic quam de uno angelo. Et sic apparet quid est dicendi de isto dubio, et per consequens de secundo puncto istius articuli secundi.</p>
      </div>
    <!--
      
      <h2><supplied> <em>Apparatus </supplied></em></h2>
      
      <h4></h4><h4><a href="#_ftnref1" name="_ftn1"><h5>1</a> Cf. supra, n. 5.</h4>
      <h4></h4><h4><a href="#_ftnref2" name="_ftn2"><h5>2</a> Cf. supra, n. 28.</h4>
      <h4></h4><h4><a href="#_ftnref3" name="_ftn3"><h5>3</a> REFERENCE</h4>
      <h4></h4><h4><a href="#_ftnref4" name="_ftn4"><h5>4</a> REFERENCE</h4>
      <h4></h4><h4><a href="#_ftnref5" name="_ftn5"><h5>5</a> REFERENCE</h4>
      <h4></h4><h4><a href="#_ftnref6" name="_ftn6"><h5>6</a> Cf. supra, n. 34.</h4>
      <h4></h4><h4><a href="#_ftnref7" name="_ftn7"><h5>7</a> REFERENCE</h4>
      <h4></h4><h4><a href="#_ftnref8" name="_ftn8"><h5>8</a> Cf. l. II...</h4>
      <h4></h4><h4><a href="#_ftnref9" name="_ftn9"><h5>9</a> REFERENCE</h4>
      <h4></h4><h4><a href="#_ftnref10" name="_ftn10"><h5>10</a> REFERENCE</h4>
      <h4></h4><h4><a href="#_ftnref11" name="_ftn11"><h5>11</a> Cf. supra, n. 63.</h4>
      <h4></h4><h4><a href="#_ftnref12" name="_ftn12"><h5>12</a> REFERENCE</h4>
      <h4></h4><h4><a href="#_ftnref13" name="_ftn13"><h5>13</a> REFERENCE</h4>
      <h4></h4><h4><a href="#_ftnref14" name="_ftn14"><h5>14</a> REFERENCE</h4>
      <h4></h4><h4><a href="#_ftnref15" name="_ftn15"><h5>15</a> REFERENCE</h4>
      <h4></h4><h4><a href="#_ftnref16" name="_ftn16"><h5>16</a> REFERENCE</h4>
      <h4></h4><h4><a href="#_ftnref17" name="_ftn17"><h5>17</a> REFERENCE</h4>
      <h4></h4><h4><a href="#_ftnref18" name="_ftn18"><h5>18</a> REFERENCE</h4>
      <h4></h4><h4><a href="#_ftnref19" name="_ftn19"><h5>19</a> REFERENCE</h4>
      <h4></h4><h4><a href="#_ftnref20" name="_ftn20"><h5>20</a> REFERENCE</h4>
      <h4></h4><h4><a href="#_ftnref21" name="_ftn21"><h5>21</a> REFERENCE</h4>
      <h4></h4><h4><a href="#_ftnref22" name="_ftn22"><h5>22</a> REFERENCE</h4>
      <h4></h4><h4><a href="#_ftnref23" name="_ftn23"><h5>23</a> REFERENCE</h4>
      <h4></h4><h4><a href="#_ftnref24" name="_ftn24"><h5>24</a> Cf. supra, n. 49.</h4>
      <h4></h4><h4><a href="#_ftnref25" name="_ftn25"><h5>25</a> REFERENCE</h4>-->
    </div>
    <div>
      <head> <supplied>PARS TERTIA</supplied> </head>
      <!--
      <h2><i>Commentary on the Sentences</i>: Book IV, Question un., Article 2, part 3</h2>
      <h3>edited by William Duba from Vat. lat. 1081.<br></h3>-->
      <!-- I really should automate this -->
      
      <p>[102]	Expediti de duobus punctis articuli, videlicet de modo existentiae corporis Christi in sacramento, et de dubiis concernentibus illius existentiae [282rb] modum, nunc ultimo pro complemento articuli restat videre de tertio puncto, videlicet de speciebus eucharistiae et proprietatibus earundem. Esset igitur primo videndum de speciebus, si sint ibi totaliter sine subiecto, et quomodo per Dei potentiam potest unum ab altero separari. Sed quia de ista materia in quaestione prima in secundo libro, articulo secundo,<a href="#_ftn1" name="_ftnref1">{1}</a> prolixam feci mentionem, ex qua potest haberi plena notitia de quaesito, ideo pro nunc, causa evitandi superfluitatem, praefatam considerationem dimitto, ad ipsarum specierum proprietates aliqualiter pro maiori utilitate me transferendo. Sed quamvis multae sint praedictorum accidentium proprietates, de aliquibus tamen erit speculatio nostra, quae videntur sensu perceptibiles, ut sunt actio, transmutatio, corruptio et eius oppositum.</p>
      <div>
      <head> <supplied>Conclusiones duodecim</supplied> </head>
      <p>[103] Pro quorum declaratione duodecim pono conclusiones, quarum prima sit ista: nullum accidens sola virtute suae naturalis condicionis potest formae substantialis existere totale principium productivum. Ista conclusio sic probatur: si accidens sola sua naturali virtute posset esse principium productivum alicuius substantiae et hoc totaliter, quaero aut in tali propositione productione aut esset aequivocum vel univocum: non est dicendum quod aequivocum, quia agens totale aequivocum perfectius est suo effectu; nec univocum, quia tunc accidens esset aeque perfectum sicut forma substantialis, quod falsum est, quoniam totum genus substantiae perfectionaliter excedit totum genus accidentis; quare propositum.</p>
      <p>[104] Sed forsan dicitur quod non oportet quod semper agens totale aequivocum sit perfectius suo effectu, sicut apparet de albedine, quae causat in intellectu suam intellectionem, et hoc productione aequivoca, et tamen intellectio albedinis perfectior est ipsa albedine, quia quaelibet qualitas immaterialis perfectior est qualibet qualitate materiali. Contra hoc arguo primo, et consequenter declarabo quod instantia non est ad propositum. Signo effectum talis causae qui sit perfectior ipsa per responsionem, et sit <em>a</em> ille effectus, <em>b</em> causa. Tunc sic: <em>a</em> est perfectius <em>b</em>, ergo <em>a</em> est divisibile in aequale et illud quod excedit, ex quo tam <em>a</em> quam <em>b</em> sunt finita. Signo ergo illud quod est aequale <em>b</em> per <em>c</em> et illud excessum per <em>d</em>. Tunc sic: effectus adaequat potentiam productivam <em>b</em> causae, ergo <em>d</em> non est productum a <em>b</em>. Consequentia patet, quia quando aliquis effectus adaequat potentiam alicuius agentis, ultra illum talis potentia non potest producere, et per consequens sequitur quod si <em>c</em> adaequat potentiam <em>b</em>, quod <em>b</em> non potest ultra producere. Sed antecedens probatur, quoniam, ut assumptum est, <em>c</em> et <em>b</em> sunt aequalia. Sed forsan dicitur quod, licet <em>b</em> et <em>c</em> sint aequalia in entitate, tamen activitas <em>b</em> excedit entitatem ipsius <em>c</em>; cum <em>c</em> et <em>b</em> sint aequalia entitatis, sequitur quod activitas <em>b</em> excedit entitatem [282va] ipsius <em>b</em>. Consequens est falsum, quia nullus actus secundus excedit actum primum a quo egreditur; nunc autem agere vel esse activum praesupponit esse illius; ergo propositum � tum etiam quia ex hoc sequeretur quod esset aliqua activitas cui nulla entitas corresponderet. Consequentia probatur, nam capio illam activitatem <em>b</em> quae excedit ipsum <em>b</em> et signo excessum illum quo talis activitas excedit suam entitatem; certum est quod ille excessus est aliquis gradus activitatis et tamen non est alicuius entitatis, quia nec <em>b</em> entitatis nec alicuius alterius; ergo propositum. Et per consequens non stat quod aliquod agens aequivocum et totale sit suo effectu imperfectius, quod erat probandum.</p>
      <p>[105]	Praeterea, nulla forma potest alicui communicare perfectius esse effective quam si communicaret se ipsam illi formaliter et entitative; sed forma accidentalis communicando alicui suum esse quidditativum numquam ex hoc communicaret eidem aliquod esse substantiale; ergo forma accidentalis, communicando alicui aliquid effective, numquam poterit sibi communicare aliquod esse substantiale, quod est propositum. Consequentia et minor patent; et maior declaratur, quoniam perfectior modus communicandi se alicui est quod se ipsum praebeat illi secundum propriam entitatem quam secundum aliquem suum effectum, sic ut perfectior entis condicio esset illa cui deitas communicaretur per essentiam quam cui communicaretur per aliquam rationem ab ipsa deviatam; sed modus communicandi formalis est per propriam quidditatem, modus vero communicandi effective est per alienam; ergo propositum.</p>
      <p>[106]	Praeterea, ex nobilitate effectus arguitur nobilitas causae, et per consequens nobilior effectus arguit nobiliorem causam; sed, dato quod agens totale aequivocum esset imperfectius suo effectum, ex nobiliori effectu non posset argui nobilior causa; ergo propositio illa est falsa. Consequentia patet, et minor ex hoc: nam signo duas causas, unam aequivocam, et aliam univocam � sit univoca substantia et aequivoca accidens. Tunc per oppositum opinarem accidens potest producere perfectiorem effectum quam sit. Et cum ille effectus non excedat indivisibiliter illud accidens, sequitur quod divisibiliter, et per consequens imaginandus est effectus alius perfectior illo accidente, et imperfectior effectu accidentis, et talis effectus potest esse substantia. Nunc autem sit unus effectus perfectior <em>a</em> et alius <em>b</em>. Certum est quod <em>a</em> est effective ab accidente, et <em>b</em> a substantia, et <em>a</em> est perfectius <em>b</em>. Sequitur quod ex nobiliori effectu non potest argui nobilior causa, ceteris paribus, quod tamen falsum videtur. Quare propositum. Et maior apparet, aliter stante quod una musca posset producere totum caelum, quoniam ex quo non requiritur quod agens sit suo effectum perfectius vel saltem aeque perfectum, ita proterviendo posset dici quod una musca potest producere caelum, sicut proterviendo dicitur quod accidens potest [282vb] producere aliquid se ipso perfectius; et per consequens habetur intentum.</p>
      <p>[107]	Praeterea, quantae aliquid est productivum, tantae est corruptivum, quia ex quo generatio unius est corruptio alterius, sequitur quod quantae aliquid potest producere, tantae potest corrumpere. Si ergo accidens potest producere aliquid se perfectius, sequitur quod potest corrumpere aliquid se perfectius. Consequens est falsum, ergo et antecedens; et non <supplied>est falsa</supplied> maior, ergo minor, et illa est propositio data, quare propositum. Consequentia patet, sed falsitas consequentis probatur, quoniam a proportione minoris inaequalitatis non provenit actio; si ergo maior est resistentia quam sit potentia activa, sequitur quod ibidem numquam proveniet corruptio quod imperfectius corrumpat perfectius, et hoc primo et per se; aliter diceretur faciliter quod una musca posset corrumpere totum mundum, quod frivolum est, quare propositum.</p>
      <p>[108]	Ex quibus apparet quod propositio illa est vera quod imperfectius simpliciter secundum speciem vel genus non potest esse totale principium activum respectu alicuius perfectioris se. Nec instantia adducta valet de albedine respectu intellectionis, quia obiectum non est causa actus intelligendi, ut alias dictum est, sed tantummodo causa partialis, et adhuc non principalis, sed potius ipse intellectus. Et ideo stat intellectionem esse perfectiorem, cum nec totaliter nec principaliter dependeat ab albedine, quare propositum.</p>
      <p>[109]	Secunda conclusio est haec: nullum accidens ut instrumentum limitatae substantiae potest producere formam substantialem. Ista conclusio sic probatur: nullum agens cui ex condicione propria repugnat attingere substantiam ut terminum actionis potest esse agens instrumentale respectu alicuius substantiae; sed quodlibet accidens est huiusmodi; ergo propositum. Consequentia patet, et minor ex superius declaratis redditur manifesta, quoniam accidens non potest agere ultra gradum proprium. Cum igitur sit naturaliter qualibet substantia imperfectius, sequitur quod suae condicioni repugnat attingere substantiam tamquam terminans actionis; maior vero probatur, quoniam quod repugnat alicui intrinsece, per nihil sibi extrinsecum potest tolli, sicut quia homini repugnat esse asinum, et hoc loquendo physice, per nullam rationem homini extrinsecam potest tolli illa repugnantia. Si ergo imperfectiori secundum speciem repugnat producere aliquid perfectius se secundum speciem, sequitur quod quomodocumque extrinseca sibi adveniente non tolletur ab eo talis repugnantia. Sed esse instrumentum agentis principalis accidit alicui agenti. Ergo tale agens, quamvis ponatur instrumentaliter agens, non propter hoc attinget illud quod sibi repugnat attingere; et per consequens accidens ut instrumentum substantiae non potest producere formam substantialem, quod est propositum.</p>
      <p>[110]	Praeterea, si accidens potest ut instrumentum substantiae producere formam substantialem, hoc est in virtute substantiae, quaero igitur quomodo intelligatur <mentioned>in virtute substantiae</mentioned>: aut quia accidens coagit cum substantia ad terminum, [283r] aut quia accidens disponit passum ad terminum substantialem, aut quia recipit aliquam entitatem a substantia per quam potest attingere terminum substantialem. Non primo modo, quia tunc accidens directe et proprie produceret formam substantialem, quia agens concurrens cum alio producit eundem effectum cum alio, aliter Deus non produceret effectum creaturae; sed hoc est falsum, ut superius apparuit in prima conclusione; quare propositum. Nec secundum valet, quia tunc solum attingeret dispositionem et non formam substantialem. Nec tertio modo, quia tunc quaero vel illa quantitas est substantia, vel accidens. Non substantia, quia tunc aliqua substantia esset subiective in accidente, quod falsum est, tum etiam quia tunc substantia produceret et non accidens. Si autem talis entitas sit accidens, eadem ratione per illam non poterit tale accidens producere formam substantialem, quia si praecedens accidens hoc non potest et sit perfectius, a fortiori nec subsequens nec resultans ex ambobus accidentibus hoc potest, quia, ut superius dictum est, tota latitudo accidentis imperfectior est tota latitudine substantiae, quare propositum.</p>
      <p>[108]	Tertia conclusio est haec: quodlibet accidens cui convenit ratio productivi principii potest in virtute propria producere formam accidentalem. Ista conclusio sic probatur: quodlibet agens potest aliquem effectum producere; sed quodlibet accidens cui convenit ratio productivi principii est huiusmodi; ergo propositum. Et tunc ultra: ergo accidens potest producere substantiam vel accidens; non substantiam, ut prius deductum est,<a href="#_ftn2" name="_ftnref2">{2}</a> quia nec principaliter nec instrumentaliter; ergo accidens producere potest formam accidentalem, ex quo aliquem effectum potest producere, qui non est substantia; quare propositum.</p>
      <p>[112]	Praeterea, omne continens aliud virtualiter vel formaliter secundum rationem causalem potest illud producere. Addo autem in ista propositione: <mentioned>secundum rationem causalem,</mentioned> quia, licet anima intellectiva contineat asinum virtualiter vel formaliter secundum aliquam rationem essentialem, non tamen secundum aliquam rationem causalem; et ideo anima intellectiva non potest producere asinum, et hoc propria virtute. Nunc autem ita est quod aliquis calor continet alium virtualiter vel formaliter, sed aliquam rationem causalem, quare propositum. Consequentia est nota, et maior similiter; minor vero apparet per experientiam; quare propositum.</p>
      <p>[113]	Praeterea, si accidens in virtute propria non posset producere formam accidentalem, hoc maxime videretur propter dependentiam quam habet ad substantiam, quia, sicut existit in virtute substantiae, ita agit in virtute substantiae; sed hoc non obviat, quoniam voluntas creata magis dependet in sua existentia a voluntate divina quam quaecumque forma accidentalis a suo subiecto. Sed non obstante huiusmodi dependentia, adhuc voluntas creata in virtute propria potest producere actum proprium; ergo a fortiori, non obstante quod accidens sit a suo subiecto [283rb] dependens, adhuc potest in virtute propria producere aliquid et non substantiam, sicut prius deducebatur, ergo formam accidentalem; quod est propositum.</p>
      <p>[114]	Quarta conclusio est haec: omnis actio naturalis quae accidentibus inest dum existunt actualiter in subiecto, potest eisdem competere si fuerint a subiecto proprio separata. Ista conclusio sic probatur: quandocumque aliquid alicui convenit ex sua natura, sive illud sit in alio sive per se, non minus habebit illud quod consequitur suam condicionem naturalem; sed accidenti convenit ex natura propria posse producere formam accidentalem; ergo illud, sive sit in alio sive per se ipsum, non minus poterit producere illud quod ex sua natura determinabatur ad producendum. Consequentia et maior patent; et minor apparet, quia accidens vel habet quod possit producere ex natura propria, vel non. Si sic, habetur propositum. Si non, quaero unde sibi provenit quod possit producere, aut per hoc, quod est in subiecto, aut propter aliquem alium respectum: nullus alius videtur, nec per hoc, quod est in subiecto, dicitur agens; quare propositum. Probo minorem: constat quod, si materia prima posset esse in subiecto, non propter hoc posset agere per hoc, quod a natura habet quod non sit activa; ergo conformiter, si accidens a natura propria non habet quod possit agere quantaecumque ponatur in subiecto, non propter hoc acquiret condicionem principii productivi. Et ergo esse in subiecto non reddit accidens esse activum. Et ita, dato quod esset a subiecto separatum, omnis naturalis condicio quae sibi conveniebat, dum erat in subiecto, sibi conveniet etiam extra subiectum, quod est propositum.</p>
      <p>[115]	Praeterea, supplens perfectius vel aeque perfecte vicem accidentis, non tollit ab accidente aliquam condicionem naturalem quae inerat accidenti dum actualiter existeret in subiecto; sed dum accidens est sine subiecto, Deus conservative perfectius conservat accidens quam faciebat suum subiectum; ergo, dato quod sit sine subiecto, ita perfecte sibi correspondet omnis sua condicio naturalis sicut faciebat dum erat in subiecto.</p>
      <p>[116]	Sed forsan dicitur quod Deus non potest supplere vicem subiecti in ratione causae materialis, et ideo non potest agere nisi sit in subiecto. Contra: quia accidentia vel habent materiam tamquam suam partem, vel praecise tamquam aliquid in quo subsistunt et conservantur. Si secundo modo, habetur propositum, quia Deus potest perfectius conservare accidens quam suum subiectum possit illud idem accidens conservare. Si primo modo, tunc sequitur quod accidens est compositum ex substantia et accidente, quod falsum est, et ergo, ex quo unum non est pars alterius, non videtur quare Deus non possit unum sine alio facere. Unde si quis bene advertit, ideo dicitur quod Deus non potest supplere vicem causae materialis vel formalis vel per modum informationis, quia non potest esse pars alicuius constitui, cum sic existere importet potentialitatem. Et ex hoc apparet quod, dato quod accidens habet causam materialem in qua, non tamen ex qua. Verumtamen esse causam materialem ex qua potest intelligi dupliciter, vel ex qua componitur, vel ex qua generatur sive producitur. [283va] Licet ergo posset concedi quod accidens habet materiam ex qua secundo modo, non tamen primo modo. Et haec videtur intentio philosophorum communiter dicentium quod accidentia habent materiam in qua et non ex qua; quare propositum.</p>
      <p>[117]	Praeterea, substantiae ut substantia est non conveniunt posse movere sensum visus, quia substantia solum arguitive apprehenditur, et de facto sensus visus movetur a lucido vel colorato. Ergo ista actio primo et per se competit accidenti, et per consequens, dato quod accidens esset a subiecto separatum, non minus ista actio sibi conveniret. Et qua ratione ista, eadem ratione et quaelibet alia quae sibi ex condicione naturali competeret.</p>
      <p>[118] Cum igitur accidens possit esse sine subiecto, ut ad praesens supponitur, et alias fuit probatum, sequitur quod omnis actio naturalis quae inest accidentibus in subiecto inesset eis, si essent a subiecto separata. Ex qua condicione sequuntur plures propositiones correlariae. Prima: accidens separatum potest virtute propria potentiam sensitivam vitaliter immutare. Secunda: accidens separatum potest virtute propria causalitatem aliquam generare. Tertia: accidens separatum non supernaturaliter sed mere naturaliter agit. Patent omnes istae propositiones ad sensum de speciebus in sacramento eucharastiae, ubi albedo immutat visum et sapor immutat gustum. Tertia vero apparet, quia ex quo habet omnem actionem quam haberet si esset in subiecto. Nunc autem, si esset in subiecto, ipsum accidens ageret mere naturaliter; ergo et modo. Nam si aliquis caecus supernaturaliter illuminaretur, licet tunc restitutio visus esset supernaturalis, tamen visus quem haberet ex huiusmodi restitutione esset mere naturalis. Sic in proposito: licet accidens supernaturaliter fiat sicut subiecto, tamen sua actio est sibi mere naturalis et mere naturaliter agit, quare propositum.</p>
      <p>[119]	Ex quibus apparet quod circa accidentium actiones hoc potest rationabiliter teneri: quod in virtute propria non producunt formam substantialem, nec etiam in virtute substantiae competit eis producere formam substantialem; sed omnis effectus qui potest inesse positioni per accidentia propria ipsorum virtute est forma accidentalis, quae actio eis posset competere, dato quod esset a suis subiectis actualiter separata.</p>
      <p>[120]	Quinta conclusio, per quam incipit declarari qualiter in accidentibus potest fieri transmutatio, sit ista: species in quibus corpus Christi realiter continentur transmutationi locali possibiliter sunt subiectae. Ista conclusio sic probatur: quodlibet quantum existens in loco circumscriptive potest moveri localiter; sed species in quibus corpus Christi realiter continetur sint quantae existentes in loco circumscriptive; ergo species huiusmodi possunt moveri localiter, et per consequens conclusio vera. Consequentia patet; et maior ex hoc, quoniam primum et immediatum subiectum transmutationis localis est quantitas localiter coextensa, ut docet experientia. Minor vero apparet, quia ubi est pars hostiae sive speciei, ibi non est tota species, immo tota species occupat maiorem [283vb] locum quam faciat pars; quare sequitur quod est in loco circumscriptive, quod est propositum.</p>
      <p>[121]	Praeterea, cuicumque inest gravitas potest moveri localiter, si sit in loco circumscriptive; sed speciebus sacramentalibus inest gravitas; ergo species huiusmodi possunt moveri localiter. Consequentia patet; et maior, quoniam istae duae qualitates � gravitas et levitas � habent ordinare situm entium in universo, et per consequens habent quod possint facere ea quibus insunt moveri ad locum sibi ex condicione intrinseca ordinatum. Minor vero apparet per experientiam, nam omnem motum quem habent species illae ante consecrationem habent et post consecrationem. Nunc autem ante consecrationem species illae moventur deorsum, ergo et post, et hoc indicat experientia; quare propositum. Ex qua probatione sequitur quod species huiusmodi non solum habent quod moveantur secundum locum per principium extrinsecum et impellens, sed etiam per principium intrinsecum, quod est condicio gravitatis.</p>
      <p>[122] Ex quo apparet ulterius quod positio dicentium quod accidentia illa non moventur deorsum nisi a solo Deo, et non ab aliquo principio intrinseca, non est vera, cuius motivum est quia gravitas non est forma accidentalis, sed substantialis, quod sic probant: capio panem ante consecrationem et volo quod Deus separet gravitatem illam quae ponitur forma accidentalis, conservando substantiam panis. Tunc quaero si talis panis ponatur in aere, vel descendet, vel non. Si descendet, ergo frustra ponitur talis gravitas quae est forma accidentalis, cum talis panis sit substantialiter gravis. Si non descendet, contra: in illo est terra per praedominium et per consequens terra staret extra locum suum naturalem et ibi quiesceret; sed omne quod est extra locum suum naturale violenter ibi quiescit; ergo in tali casu panis ille violenter quiesceret, et per consequens aliquod est impedimentum suae quietis. Et ita, amoto illo impedimento, ex inclinatione sua naturali moveretur deorsum. Et ita apparet quod terra, sive panis in quo terra ratione suae mixtionis praedominatur, est substantialiter gravis, quare propositum. Et propterea dicunt quod nesciunt videre qualiter accidentia illa moventur deorsum, ex quo ibi non est substantia panis nisi quod Deus movet illa accidentia supplendo vicem gravitatis.</p>
      <p>[123: -122]	Sed contra fundamentum istius positionis arguitur sic: si speciebus in eucharistia non inesset aliqua gravitas, sequitur quod, ipsis motis versus sursum, non resisteret suo motori. Consequens est falsum et contra experientiam, nam volens proicere hostiam sursum apparet manifesta resistentia. Unde posset consecrari panis in tanta quantitate quod notabiliter resisterent species illae ad motum illum. Cum igitur talis resistentia non proveniat formaliter nisi a forma gravitatis, sequitur quod in eis est formaliter gravitas.</p>
      <p>[124]	Sed forsan dicitur quod argumentum non probat quod in accidentibus illis sit aliqua gravitas, sed bene quod est ibi aliquod [284ra] principium formale per quod species resistit motui ascensus; hoc autem principium est durities vel eius continuitas, sicut si quis per imaginationem haberet aliquam portionem caeli ad quantitatem unius pugilli et proiceret versus sursum, ibi esset resistentia, licet nulla gravitas, et hoc ratione continuitatis et duritiae. Sed quicquid sit de ista responsione, arguitur quod gravitas sit forma accidentalis secundum Philosophum, quoniam quodlibet obiectum alicuius potentiae sensitivae est accidens; sed gravitas est obiectum potentiae sensitivae; ergo gravitas est accidens. Maior probatur, quoniam nulla forma substantialis est per se sensibilis, sed solum per accidens, ergo omne per se sensibile est accidens, et apparet per locum a fortiori. Nam, si potentiae sensitivae quae inter alias videtur spiritualior obiectum est accidens, a fortiori et omnium aliarum; sed constat quod inter omnes potentias sensitivas sublimior est potentia visiva, et ipsius obiectum est accidens, color videlicet vel lux; ergo propositum. Minor vero apparet, quia asperum-durum, grave-leve, frigidum-calidum sunt obiecta sensus tactus, quia tactus percipit rei levitatem vel gravitatem.</p>
      <p>[125]	Ad rationem igitur adductam pro oppositae opinionis fulcimento, dico quod, si Deus per suam omnipotentiam separaret gravitatem a terra, sive a mixto in quo terra praedominatur, quod illud quantum ad motum sursum vel deorsum remaneret corpus neutrum. Unde, posito illo casu, ubicumque tale corpus poneretur, quiesceret, nec esset alicubi violenter, ex quo existit corpus neutrum; et ideo respectu impulsionis remaneret quoad motum et moveretur prout impellens impelleret sicut moveretur corpus illud quod non habet aliquem motum a principio intrinseco.</p>
      <p>[126]	Et ita diceret philosophus quoad formam, licet quoad materiam casum impossibilem reputaret, quia apud eum gravitas consequitur formam substantialem terrae per modum passionis, et ideo est ab ipsa inseparabilis. Sed theologus aliud iudicium habet de divina potentia, propterea satis est possibile terram esse sine gravitate et ignem sine levitate, et istud apparet maxime in corporibus gloriosis, quae purificantur a ponderositate terrestri, licet in eis remaneat forma substantialis terrae. Et sic apparet quod speciebus in sacramento eucharistiae existentibus inest gravitas, quae est forma accidentalis, cuius inclinatione species illae naturaliter moventur deorsum, et per hoc sequitur quod non solum ab impellente possunt moveri localiter, sed etiam ab intrinseca gravitate.</p>
      <p>[127]	Sexta conclusio est haec: si quantitas specierum sacramentalium ponitur a qualitatibus res distincta, transmutatio qualitativa est possibilis naturaliter in eucharistiae sacramento. Ista conclusio sic probatur: ubicumque est aliquod subiectum diversarum qualitatum naturaliter susceptivum, potest naturaliter transmutari ab una qualitate ad aliam; sed quantitas, si ponatur res distincta a substantia et qualitate, est subiectum diversarum [284rb] qualitatum sibi susceptivum; ergo, si quantitas ponatur in sacramento res distincta a qualitatibus, poterit naturaliter esse transmutationis subiectum, et ita ab una qualitate ad aliam transmutari, quod est propositum. Consequentia et maior patent; et minor apparet, quia albedo aeque potest extendi in quantitate, si ponatur res distincta ab ipsa, sicut facit in substantia corporeum; ergo quam substantia corporea est susceptiva diversarum qualitatum, tam et quantitas ubi ponatur res distincta a qualitatibus, quod est propositum.</p>
      <p>[128]	Praeterea, ex hoc naturaliter una qualitas corrumpit sibi contrariam, quia transmutat subiectum qualitatis contrariae. Unde ex hoc caliditas ignis naturaliter corrumpit frigiditatem aquae, quia transmutat ipsam aquam, ex qua transmutatione sequitur corruptio ipsius frigiditatis. Si ergo quantitas ponatur subiectum distinctum realiter a qualitatibus quantis, sequitur quod per applicationem alicuius qualitatis contrariae potest ipsa quantitas transmutari, et per consequens sequi corruptio qualitatis praeexistentis, et haec non fit naturaliter sine adventu qualitatis subsequentis; ergo quantitas, si ponatur res distincta a qualitate in sacramento, potest transmutari qualitative. Nec valet si dicatur quod qualitas non potest transmutare quantitatem sine substantia, quia quandocumque aliquid convenit alicui ratione sui, illud in quocumque esset haberet illam condicionem. Nunc autem substantia habet transmutari mediante quantitate, quia transmutationes naturales fiunt per contactum corporeum, ergo per prius fit transmutatio in quantitate quam in substantia, et hoc si quantitas sit res distincta. Et per consequens, si quantitas esset separata a substantia et esset res distincta a qualitate, non minus posset transmutari per qualitatem, et per consequens habetur veritas praemissae conclusionis.</p>
      <p>[129]	Septima conclusio est haec: si species sacramentales sint a suis quantitatibus indistinctae, non possent qualitative transmutari sola actione potentiae naturalis. Ista conclusio sic probatur: in omni transmutatione est aliquod subiectum deferens motum sive manens sub utroque termino motus; sed posito quod ibi non sit nisi qualitas, nichil potest ibi transmutari. Non qualitas, quia nulla est ibi qualitas deferens huius motum. Unde si ibi inducatur aliquis gradus, certum est quod hoc non fit per transmutationem prioris qualitatis, quia illa manet praecise intransmutata; ergo ille gradus induceretur solummodo creative. Sed hoc est impossibile cuicumque potentiae naturali secundum propriam virtutem; ergo propositum.</p>
      <p>[125]	Confirmatur in alteratione: per hoc qualitas intenditur, large sumendo intensionem, quia ex gradu subsequenti et praecedenti resultat intensior qualitas, et hoc per transmutationem factam in subiecto; ergo ubi nullum est subiectum, nullum agens naturale posset intendere qualitatem huiusmodi nisi copulando creative praecedenti qualitati gradum aliquem similis rationis. Hoc autem est impossibile naturali agenti, ergo propositum. [284va] </p>
      <p>[131]	Praeterea, omnis motus qualitatis est intensio vel remissio. Si igitur qualitates huiusmodi quae sunt suae quantitates possunt transmutari qualitative per aliquod agens naturale, aut ergo motu intensionis, aut motu remissionis. Non motu intensionis, quia, ex quo ibi nullum est subiectum, gradus adveniens esset productus ex simpliciter nichilo, et ita crearetur, quod non convenit potentiae naturali. Nec etiam motu remissionis, quia tunc aliquod ibi annihilaretur, quod non convenit potentiae naturali. Et consequentia patet, cum ibi nullum sit subiectum cui conveniat esse minus album quam prius. Et ita apparet quod, ubi qualitates sint totaliter sine subiecto, quod per nullum agens naturale possunt transmutari qualitative, quare propositum. Ex quo apparet quod quantitas, sive sit ab omni qualitate distincta sive non, per agens naturale non potest transmutari mutatione qualitativa, quae sit secundum augmentum et decrementum. Patet, quia in decremento annihilaretur aliqua quantitas et in augmento aliqua nova quantitas crearetur; hae autem condiciones non conveniunt potentiae naturali; ergo propositum.</p>
      <p>[132]	Octava conclusio est haec: species sacramentales possunt naturaliter transmutari per aliquam divisionem, partes ab invicem separantem. Ista conclusio sic probatur: quoniam, ubicumque est aliqua condicio virtute cuius potest naturaliter fieri partium separatio, ibi partes possent ab invicem naturaliter separari; sed in speciebus est huiusmodi condicio; ergo propositum. Consequentia et maior patent. Probatur minor, quia qualitas quae erat in pane cuius virtute panis ante consecrationem erat frangibilis remansit in speciebus. Ergo, qua ratione panis ante consecrationem poterat naturaliter frangi, eadem ratione et species post consecrationem. Consequentia patet, et assumptum apparet, quia nulla qualitas panis transivit in aliquam Christi corporis qualitatem vel etiam substantiam; ergo omnes qualitates quae praefuerunt nunc sunt in sacramento, et per consequens ibi est et qualitas virtute cuius potest alicui competere frangibilitas per naturam.</p>
      <p>[133]	Praeterea, cuicumque competit aliquod subiectum, eidem competit illius subiecti propria passio; sed quantitas est quoddam subiectum cuius propria passio est divisibilitas, ut patet per Philosophum in <em>Praedicamentis</em>, capitulo de quantitate;<a href="#_ftn3" name="_ftnref3">{3}</a> ergo cuicumque competit quantitas, eidem competit divisibilitas. Cum igitur speciebus sacramentalibus conveniat condicio quantitatis, sequitur quod eisdem competit condicio divisibilitatis, et per consequens species huiusmodi possunt transmutari per divisionem partes ab invicem separantem, quod est propositum.</p>
      <p>[134]	Sed forsan hic dicitur quod falsum est quod quantitatis generaliter sumptae sit propria passio divisibilitas, quoniam corpora caelestia sunt naturaliter quanta, et tamen non sunt naturaliter divisibilia, quia per nullam potentiam naturalem partes possunt ab invicem separari, et ita fundamentum rationis nullum. Hic dico quod divisibilitas circa [284vb] quodlibet quantum potest considerari dupliciter, vel mathematice vel naturaliter. Primo modo omne quantum est divisibile, sed secundo modo non, et hoc naturaliter. Cuius ratio est non propter quantitatem, sed propter formam cui talis quantitas naturaliter est annexa. Unde corpori caelesti non repugnaret divisio ratione suae quantitatis, sed ratione formae, quae est simpliciter perpetua et eterna secundum philosophos. Nunc autem in proposito non est ita, quia nulla species sacramentalis ex sua condicione intrinseca est forma aeterna, et ideo nec ratione suae formae nec ratione quantitatis talibus speciebus repugnat fractio, et hoc indicat experientia. Propterea, Magister, libro IV, distinctione XII, capitulo II,<a href="#_ftn4" name="_ftnref4">{4}</a> reprobat opinionem asserentium et dicentium speciem in sacramento nullatenus frangi posse.</p>
      <p>[135]	Nona conclusio est haec, et declarat materiam de corruptiva mutatione: nulla quantitas sacramentalis potest virtute potentiae mere naturaliter agentis mutationem suscipere corruptivam. Ista conclusio sic probatur: nihil specialiter a divina essentia conservatum potest ab aliquo agente naturali propria virtute corrumpi; sed quaelibet quantitas sacramentalis est huiusmodi; ergo propositum. Consequentia patet; et maior, quia nulla causa creata habet tam praeeminentem virtutem, nec potest habere sicut Deus, ergo ab ipso specialiter conservatum non potest ab aliquo agente naturali corrumpi, quia licet omnia generali influentia a Deo conserventur et, sic stante generali conservationis influentia, unum possit aliud sibi contrarium destruere, tamen, posita speciali conservatione, non oportet. Cuiusmodi est in proposito, ubi accidentia sine subiecto conservantur, et maxime quantitas secundum omnes. Haec autem conservatio non est praecise ex generali influentia, sed ex speciali conservatione, quare propositum.</p>
      <p>[136]	Praeterea, quantitas, quando est in subiecto, non corrumpitur nisi propter defectum subiecti, quia quantitati nihil est contrarium. Si ergo quantitas conservatur a Deo sine subiecto, quaero a quo agente naturali posset corrumpi: non a contrario, quia nullum est tale; nec defectus subiecti hoc impedit, propter Dei specialem conservationem. Ergo sequitur quod quantitas sacramentalis si qua sit ab aliis quantitatibus distincta, non potest virtute alicuius naturalis agentis corrumpi, quod est propositum. Si ergo quaeratur a qua causa inducitur quandoque nova quantitas in sacramento, posset dici rationabiliter quod a solo Deo immediate. Nec hoc fit per novum miraculum, quia ea voluntate qua disposuit eucharistiam in ecclesia disposuit quod circa illas species, praesente activo naturali, causaret talem transmutationem qualem in substantia panis conversa, si non fuisset conversa, causaret agens naturale. Et hoc facit ne meritum fidei evacuetur, si videremus species intransmutabiles. Et ex hoc apparet quod, si aliqua transmutatio quandoque videatur in quantitate, hoc non fit per agens naturale, [285ra] quia, ut prius deductum est, necessario esset creatio vel annihilatio vel alicuius substantiae nova positio ex qua agens naturale adduceret augmentum huiusmodi in quantitate sacramentali; quare intentum.</p>
      <p>[137]	Decima conclusio est haec: si quantitas non sit a qualitatibus sacramentalibus distincta, nulla qualitas existens in sacramento potest corrumpi sola actione potentiae naturalis. Ista conclusio similibus viis probatur quibus praecedens conclusio probatur. Unde in rei veritate, idem est iudicium de qualitate et de quantitate, si inter ipsas nulla sit distinctio realis. Et ad apparentias similis responsio per omnia est reddenda.</p>
      <p>[138]	Undecima conclusio est haec: si quantitas sacramentalis sit a speciebus sacramentalibus realiter condistincta, possibile est qualitatem sacramentalem per aliquod agens naturale mutationem suscipere corruptivam. Ista conclusio sic probatur, quoniam tunc qualitates huiusmodi sunt in subiecto; ergo ei potest applicari aliquod agens naturale, utpote ignis qua quantitatem in tantum calefaciet quod sequitur corruptio albedinis vel alterius qualitatis. Nec pro tunc videtur congrua responsio dicere quod talis qualitas a Deo annihilatur, ex quo talis qualitas habet modum exequendum naturalem, quia, licet quantitas sit sine subiecto, non tamen qualitas, quae, ut supponitur, existit in subiecto. Et igitur potest corrumpi, cum ipsius subiectum possit naturaliter transmutari, ut supra dictum est,<a href="#_ftn5" name="_ftnref5">{5}</a> quare propositum.</p>
      <p>[139]	Praeterea, positis activo et passivo debite approximatis, et naturaliter ponitur aliqua actio ut aliquis effectus; sed quantitas et caliditas sunt duo, quorum unum se habet per modum agentis et aliud per modum patientis; ergo his simul approximatis, sequitur aliqua actio, et cum in passo sit forma incompossibilis effectui agentis, sequitur quod ex huiusmodi approximatione erit aliqua corruptio alicuius qualitatis existentis subiective in quantitate. Et per consequens apparet quod, ubi inter quantitatem et qualitatem est realis distinctio, qualitas potest pati corruptionem, quod est propositum.</p>
      <p>[140]	Duodecima conclusio et finalis quoad materiam istam est haec: ex nulla quantitate vel qualitate persistente in eucharistiae sacramento potest materialiter aliqua substantialis condicio generari. Haec conclusio sic probatur: si ex aliqua illarum formarum accidentalium generaretur aliqua substantia, sequitur quod constitutum in fine generationis esset quid compositum cuius materia esset accidens et forma esset substantia; consequens videtur absurdum. Quod accidens sit subiectum formae substantialis et consequentia probatur, nam si ex aqua materialiter generatur ignis, in fine transmutationis est aliquid compositum ex materia quae praefuit in aqua et forma ignis noviter introducta; ita et in proposito, si ex quantitate, sive sola quantitate, generaretur substantia, et necessario in fine transmutationis esset quid compositum ex substantia et accidente materialiter concurrente, quod videtur absurdum; quare propositum.</p>
      <p>[141]	Praeterea, nulla forma [285rb] alicuius generis se habentis per modum potentiae ad alia genera potest esse informativum respectu illorum quae sunt in illo genere, ut verbi gratia, si <em>a</em> naturaliter est potentia respectu <em>b</em>, numquam <em>a</em> naturaliter potest esse actus <em>b</em>, aliter ita materia posset informare formam sicut forma informat materiam, quod est absurdum. Cum igitur totum genus substantiae sit prius toto genere accidentis, et per consequens susceptivum eiusdem, sequitur quod numquam aliquid de genere substantiae potest esse forma alicuius de genere accidentis. Et per consequens, ex accidente, qualiscumque existat condicionis, non potest aliqua substantia generari, quia tunc accidens se haberet per modum materiae et substantia per modum formae, quod videtur absurdum; quare propositum.</p>
      <p>[142]	Praeterea, quandocumque aliqua forma est determinata ad aliquod receptivum, numquam potest ab alio recipi quam a receptivo ad quod naturaliter est determinata. Ista propositio apparet, nam habitus scientiae vel sapientiae ut sic determinat sibi certum receptivum, videlicet animam intellectivam, et ideo non possunt recipi ab aliquo alio susceptivo, quia non a lapide vel a ligno. Nunc autem forma substantialis determinat sibi pro susceptivo naturaliter materiam primam; ergo naturaliter non potest recipi ab alio quam a materia prima, et per consequens non a quantitate vel qualitate. Et ita, per consequens, ex quantitate vel qualitate non poterit aliqua substantia generari, quia tunc forma substantialis non esset naturaliter ad materiam primam determinata tamquam ad proprium susceptivum, quod falsum est. Quare sequitur conclusionis veritas manifeste.</p>
      </div>
      <div>
      <head> <supplied>Conclusio</supplied></head>
      <p>[143]	Ex quibus omnibus apparet quod, si de actione accidentium in eucharistia quaerimus, quod nec principaliter nec instrumentaliter possunt formam substantialem producere, sed bene accidentalem, et ex hoc apparet quod omnis actio quae eis sine sacramento conveniebat eis convenit in sacramento, verumtamen circa ipsorum passionem quae fit per transmutationem hoc sentiendum est, quia, cum sit multiplex transmutatio, quaedam ad ubi, quaedam ad qualitatem, quaedam ad quantitatem, et quaedam corruptiva, quaedam vero generativa, et ideo, si de transmutatione ad ubi loquitur, illa potest illis accidentibus convenire. Si vero de transmutatione ad quantitatem fiat mentio, sive ad qualitatem, videndum est prout quisque se conspicit de condicione quantitatis sentire. Si autem fiat mentio de corruptiva mutatione, ad hoc videndum est secundum variam opinionem quae habetur de quantitate et qualitate. Si vero de generativa transmutatione loquimur, ex illis accidentibus non potest aliqua substantia generari. Et hoc sufficiat de proprietatibus quae consequuntur accidentia separata.</p>
      <p>[144]	Contra aliquas praemissarum conclusionum arguam aliquibus mediis. Et primo, contra primam, quae dicit quod nullum accidens sola virtute suae naturalis condicionis potest formae substantialis coexistere totale principium productivum, ergo sic: quaelibet forma quae ex sua natura potest corrumpere aliquam formam [285va] substantialem naturaliter potest producere virtute propria formam substantialem; sed accidens in virtute propria potest corrumpere formam substantialem; ergo et in virtute propria potest producere formam substantialem. Consequentia patet, et maior ex hoc, quoniam naturaliter corruptio unius formae substantialis est alterius generatio. Sed minor probatur, quoniam quicquid potest inducere aliquam qualitatem in aliquo subiecto formae substantiali incompossibilem potest ipsam formam substantialem corrumpere; sed aliquid est huiusmodi; ergo propositum. Probatur minor, nam capio caliditatem certae quantitatis secundum gradum et signo aliquam aquam cuius frigiditas sit minoris resistentiae quam sit caliditas efficientiae. Sit illa caliditas <em>a</em>, et <em>b</em> frigiditas, <em>c</em> vero subiectum frigiditatis. Tunc applicetur <em>a</em>, caliditas quae est sine subiecto, <em>c</em> subiecto. Constat quod <em>a</em>, caliditas, potest in subiecto apto nato agere et per consequens suam formam inducere. Cum igitur <em>b</em> sit minoris resistentiae quam <em>a</em> sit efficentiae, sequitur quod <em>a</em> potest corrumpere <em>b</em>; sed ex corruptione <em>b</em> habetur generatio alicuius caliditatis in <em>c</em>, subiecto. Vel ergo manet forma substantialis quae prius fuit in <em>c</em> vel non. Si non, habetur propositum, quod corrupta est per caliditatem, <em>a</em>. Si vero manetur forma substantialis aquae, sequitur quod naturaliter formae substantiali aquae non repugnat quicumque gradus caliditatis, et ita per consequens staret naturaliter aquam esse summe calidam et sine aliqua frigiditate, et eadem ratione staret ignem esse frigidum summe et sine caliditate, quod est impossibile per naturam. Et ita, per consequens, quam accidens virtute propria potest formam substantialem corrumpere tam etiam potest formam substantialem producere. Et primum potest, ut iam deductum est,<a href="#_ftn6" name="_ftnref6">{6}</a> ergo et secundum potest, quod est propositum.</p>
      <p>[145]	Praeterea, et est confirmatio praedictae rationis, separaret Deus totam caliditatem quae nunc est in igne ab ipso igne, quo facto, applicet tali caliditati unam guttam aquae. Tunc, vel tota illa caliditas corrumpet frigiditatem illius aquae vel non. Si sic, sequitur quod inducet formam incompossibilem formae substantiali aquae, aliter staret, ut prius deductum est, quod aqua esset naturaliter calida, vel saltem forma substantialis aquae esset forma neutra ad caliditatem et frigiditatem, quod falsum est, cum frigiditas sit qualitas naturaliter consequens formam substantialem aquae. Si vero non corrumperet illam frigiditatem, aut hoc est quia talis caliditas non potest agere dum non est in subiecto, aut propter aliam causam. Primum non impedit secundum, quod dicit tertia conclusio in ista materia,<a href="#_ftn7" name="_ftnref7">{7}</a> quia adhuc accidens separatum potest agere. Nec alia causa videtur; ergo propositum; immo tunc staret quod a proportione maioris inaequalitatis non posset actio provenire, quod falsum est. Immo adhuc sequeretur quod frigiditas talis guttae posset corrumpere medietatem caliditatis totius sphaerae ignis, quod falsum est. Et consequentia probatur, nam talis parva frigiditas in tali casu est tantae [285vb] resistentiae quantae activitatis est tota illa caliditas; sed qualitates activae quantae sunt resistentiae tantae sunt activae. Si ergo illa frigiditas est tantae resistentiae quantae activitatis est tota illa causalitas, sequitur quod est etiam tantae activitatis quantae est tota illa caliditas; et, per consequens, proportio sive activitatis ad resistentiam caliditatis totius medietatis est dupla; et ita posset corrumpere medietatem illius causalitatis, quod videtur absurdum; quare propositum.</p>
      <p>[146]	Praeterea, quam non repugnat formae accidentali corrumpere omnem gradum formae accidentalis sibi oppositae in eucharistia existentis, ubi quantitas sit subiectum qualitatum ab ipsis realiter distinctum, tam non repugnat eidem corrumpere omnem gradum formae sibi oppositae existentis in substantia tamquam in subiecto. Sed primum qualitati non repugnat, secundum istam positionem, quae dicit in sua conclusione decima<a href="#_ftn8" name="_ftnref8">{8}</a> quod, si quantitas poneretur res distincta a qualitatibus in sacramento, quod possibile est qualitates huiusmodi suscipere corruptivam mutationem; ergo nec secundum eidem repugnabit. Et, per consequens, staret quod aliqua caliditas corrumperet omnem gradum frigiditatis in aqua, et ita necessario vel aqua remaneret totaliter et sine frigiditate calida, vel forma substantialis aquae corrumpetur. Sed primum non datur, ergo secundum est absolute possibile; quare propositum.</p>
      <p>[142]	Praeterea, quandocumque sunt aliquae duae condiciones quarum una necessario infert aliam per modum cuiusdam sequelae, potentia potens sua virtute inducere conclusionem antecedentem potest similiter inducere et condicionem consequentem; sed alteratio et generatio sunt duae mutationes quae sic se habent quod alteratio habet pro termino per modum naturalis sequelae ipsam generationem; ergo sequitur quod potentia quae potest in primam alterationem requisitam ad esse substantiae, potest et in illam substantiam. Cum igitur accidens in virtute propria possit in totam alterationem praecedentem generationem substantiae, sequitur quod potest in ipsam substantiam. Confirmatur ratio, nam vel, posita praevia alteratione, ad generationem ponetur naturaliter ipsa substantia vel non. Si sic, habetur propositum; si non, ergo sequitur quod, posita summa dispositione in aliquo subiecto ad inductionem alicuius formae substantialis, non poneretur forma substantialis. Tunc quaero quare magis hoc eveniret uno tempore quam alio. Non per hoc quod substantia agat libere, quia ipsa, ut suppono ad praesens, est agens mere naturale; nec aliqua alia ratio videtur. Ergo, vel nullo tempore requiritur formae accidentalis dispositio ad generationem substantiae, vel quolibet; sed non est dicendum quod nullo tempore requiratur, ergo oportet quod hoc sit semper et naturaliter, quare propositum.</p>
      <p>[148]	Praeterea, in omni actione ubi non requiritur nisi extractio rei de potentia ad actum, ibi aliquid potest educere aliud quod est se ipso perfectius; sed quaelibet productio naturalis [286ra] est actio in qua non sit nisi extractio rei de potentia ad actum; ergo in omni productione naturali potest contingere quod agens sit imperfectius suo effectu. Et per consequens nulla videtur impossibilitas quin accidens posset producere aliquid se perfectius. Cum igitur nihil sit tale nisi substantia, sequitur quod accidens potest producere formam substantialem. Consequentia patet, et maior apparet per Commentatorem, VII <em>Metaphysicae</em>, commento 37,<a href="#_ftn9" name="_ftnref9">{9}</a> ubi distinguit duplex agens, unum producens et quodammodo totam rei entitatem in esse ponens et aliud extrahens. Primum est in exemplo, sicut qui facit figuram ipsam non videtur extrahere de materia, sed potius ipsam materiae imprimit. Secundum vero est in exemplo, sicut cum agens educit formam de materia. Nunc autem secundum eum, licet in primo modo sit ita quod agens sit suo effectu nobilius, non tamen oportet quod sic sit secundo modo. Et minor apparet, quoniam in productione formae accidentalis, quaero quid facit agens naturale: aut praecise educit aliquid de potentia ad actum, aut inducit aliquid in ipsam materiam. Si primo modo, habetur propositum; si secundo modo, sequitur quod forma talis ab agente naturali vere creatur, quod falsum est; quare propositum.</p>
      <p>[149: -144]	Ad istas rationes respondeo. Ad primam, cuius radix in hoc consist, quod ex quo forma accidentalis potest corrumpere formam substantialem, non videtur etiam quare non possit producere formam substantialem, cum naturaliter corruptio unius formae sit alterius generatio, et antecedens apparet in casu ibi posito, hic dico quod, sicut nulla forma accidentalis potest producere in virtute propria formam substantialem, ut declaratum fuit, ita in virtute propria non potest corrumpere formam substantialem. Cuius ratio est quia prius alio naturaliter secundum totum genus nullo modo est corruptibile naturaliter ab aliquo posteriore secundum totum genus. Nunc autem quicquid inducitur ab alterante, ut alterans est posterius, est naturaliter secundum totum genus ipsa substantia seu forma substantiali<supplied>s</supplied> rei alterabilis, ergo per nichil inductum ab alterante corrumpitur substantia alterabilis. Ubi ergo aliqua substantia corrumpitur, hoc est virtute alicuius substantiae, sicut et virtute substantiae forma aliqua generatur. Ad casum igitur illum, cum dicitur quod ex quo qualitas illa, videlicet caliditas separata, se habet per praedominium supra frigiditatem aquae quod corrumperet totam frigiditatem aquae et ita induceret formam incompossibilem formae substantiali aquae, et per consequens corrumperet formam substantialem aquae, hic potest dici dupliciter: primo modo, quod, licet ista caliditas sit sufficiens ad corrumpendum frigiditatem assignatam quantum est ratione sui, non tamen prout existit in subiecto, sive in forma substantiali quae naturaliter requirit aliquam frigiditatem. Ratio est quia forma substantialis nititur ad conservationem talis qualitatis cuius conservatio in resistendo est maioris efficicae quam sit talis [286rb] caliditas in agendo, et ideo numquam per talem caliditatem inducetur aliquis gradus vel forma incompossibilis formae substantiali aquae.</p>
      <p>[150]	Secundo posset dici quod naturaliter numquam potest fieri generatio nisi fiat corruptio, et econtra, et hoc in actionibus quae fiunt dispositivae virtute primarum qualitatum. Nunc autem, licet talis caliditas potest in omnem gradum frigiditatis dare, non tamen potest in corruptionem substantiae. Et ideo, quia naturaliter nihil corrumpit aliud nisi ex ipsius corruptione aliquid relinquatur, si ergo ista caliditas corrumperet, aut corrumperet vertendo accidens in substantiam, et hoc est impossibile naturali agenti, aut vertendo in accidens quod est caliditas, et hoc etiam non, quia quodlibet tale esset per se subsistens, et hoc non potest agens naturale. Ideo simpliciter in casu isto numquam accidens, videlicet talis causalitas, posset corrumpere aliquid, sive illud sit substantia sive accidens.</p>
      <p>[151]	Sed, licet ista responsio videatur satisfacere argumento, tamen non est conformiter ad conclusiones superius positas, quia non videtur quare, si quantitas esset subiectum qualitatum, non posset una qualitas transmutando unam qualitatem aliam corrumpere, ut dictum est. Et ideo prima responsio videtur huic proposito conformior. Nec etiam videtur ratio quare accidens separatum non posset formam suam imprimere in subiecto, dato quod sit sine subiecto, et hoc loquendo de forma ab eo causabili. Non enim oportet quod, si accidens causans sit sine subiecto, quod eo ipso accidens causatum sit etiam sine subiecto.</p>
      <p>[152: -145]	Ad secundam, quod videtur praemissae rationis confirmatio, admitto casum, videlicet quod Deus separet totam caliditatem sphaerae ignis ab igne et applicetur <supplied>igni unam</supplied> gutt<supplied>am</supplied> aquae. Tunc, cum quaeritur vel corrumpet totam frigiditatem aquae vel non, hic breviter dico quod, dato quod nullum aliud esset miraculum nisi separatio istius caliditatis a subiecto, quod ista accidentia virtute propria numquam inducerent aliquem gradum caliditatis incompossibilem naturaliter formae substantiali aquae, et sic per consequens nec corrumperet ipsam aquam.</p>
      <p>[153]	Dicit tamen Doctor Subtilis<a href="#_ftn10" name="_ftnref10">{10}</a> quod, ex quo existit omnis alia influentia generalis, quod ex approximatione istius caliditatis ad illam guttam, licet illa substantia non corrumperetur a tali caliditate approximata, corrumperetur tamen ab universali agente, videlicet a caelo, ad quod communiter est fuga naturalium.</p>
      <p>[154]	Sed istud non bene intelligo, quia ante approximationem istorum accidentium, videlicet caliditatum, caelum aequaliter conservabat tam formam substantialem guttae aquae sicut et qualibet alia, et ex approximatione caelum non aliter influit quam prius, quia tunc vel voluntarie vel naturaliter. Non est dicendum quod voluntarie, quod non est responsio naturalium. Si ergo naturaliter, aequaliter sicut prius, et per consequens non apparet quod responsio ista satisfaciat, videlicet quod [286va] illa forma substantialis corrumpatur ab agente universali, videlicet a caelo, nisi quis vellet dicere quod caelo est indita haec naturalis condicio quod quotienscumque qualitates alicuius corporeae substantiae et haec qualitates activae applicantur alicui sibi contrario, quod tunc ipsum facit illam operationem qua faceret substantia quae foret predictarum qualitatum subiectum, et hoc quia deficente particulari agente fit supplementum* per agens universale, et istud absque dubio foret difficile improbare. Potest tamen dici quod, in casu in quo fieret talis approximatio et appareret sensui totalis defectio guttae aquae infra illum calorem missae, quod illam substantiam tunc Deus corrumpit ut salvet ordinem universi, et non oporteret ponere novum miraculum nisi quod universaliter Deus supplet omnem actionem illius substantiae quae fuisset accidentibus illis subiecta, sicut dicitur de caelo, et istud potest in rei veritate probabilius sustineri pro eo quod Deus est agens universalissimum et mere libere ad extra producens.</p>
      <p>[155: -146]	Ad tertiam, cum dicitur quod, sicut est possibile quod qualitas corrumpat omnem gradum qualitatis sibi oppositae existentem in quantitate � si ita esset quod quantitas foret res distincta ab ipsis � ita est possibile de accidentibus, quamvis existant in substantia. Sed primum est possibile pro me in ista positione, ergo et secundum, hic breviter dico quod non est simile, cuius ratio est quia quantitas non requirat naturaliter plus unam speciem qualitatis quam aliam. Unde indifferens est ad quamlibet speciem qualitatis, et hoc maxime loquendo de qualitatibus quae reponuntur in tertio genere qualitatis, sive sit albedo sive nigredo, sive caliditas sive frigiditas, indifferenter potest locari in quantitate. Sed non sic est de substantiis corporeis, quia formam ignis naturaliter consequuntur siccitas et caliditas, et formam aquae naturaliter consequuntur frigiditas et humiditas. Et ideo non potest naturaliter dari ignis sine caliditate nec aqua sine frigiditate. Propterea, si separaretur una magna caliditas et applicaretur uni substantiae corporeae quam naturaliter consequitur qualitas contraria, numquam posset corrumpere omnem gradum frigiditatis existentis in aquam propter rationem assignatam ad primum argumentum.</p>
      <p>[156]	Et si dicatur quod, ex quo caliditas separata potest corrumpere gradum intensiorem existentem in aqua, a fortiori et quemlibet, hic dico quod naturaliter forma substantialis aquae conservetur; non requiritur quicumque gradus quantaecumque intensus, sed sufficit aliquis in certo gradu ad conservationem speciei ad quem si deveniret caliditas corrumpens, ita fortem resistentiam inveniret, ac si aliquid per imaginationem ageret in ipsam substantiam immediate. Et ideo non oportet quod [286vb] substantia resistat caliditati propter quemcumque gradum existentem in ea, sed sufficit quod resistat pro gradu ex cuius non-esse naturaliter consequeretur formae substantialis non-esse. Et per hoc apparet quare magis caliditas separata potest unum gradum intensiorem remittere quam remissiorem. Haec enim diversitas non accidit ratione qualitatum absolute consideratarum, sed potius ratione substantiae resistentis accidenti pro sua conservatione. Ex quo sequitur manifeste quod activitas substantiae excedit totaliter omnem activitatem cuiuscumque formae accidentalis; quare propositum.</p>
      <p>[157: -147]	Ad quartam, cum dicitur quod accidens potest in totam alterationem praeviam ad generationem alicuius substantiae, ergo in ipsam substantiam, apparet per ea quae immediate determinata sunt quod nullum accidens potest in virtute propria in totam alterationem praeviam ad generationem substantiae, quoniam ad hoc quod possit, requiritur quod possit corrumpere omnem gradum oppositae qualitatis existentis in subiecto quod nititur transmutare; nunc autem in virtute propria non potest corrumpere illum gradum qui est necessarius ad conservationem speciei naturaliter; et ideo, cum generatio alicuius formae fiat per corruptionem alterius, apparet quod per modum sequelae non potest producere aliquam formam substantialem in subiecto, ex quo ab eo non potest amovere formam praeexistentem; quare propositum.</p>
      <p>[158: -148]	Ad quintam, cum dicitur quod ubi fit productio per modum extractionis de potentia ad actum, ibi non oportet quod agens sit nobilius suo effectu; sed ita est in productione naturali; ergo propositum. Hic dico quod istud argumentum tangit unam difficultatem cui est valde difficile satisfacere naturaliter, et hoc propter vitandam creationem in actionibus agentium naturalium. Unde productio naturalis potest imaginari vel per modum inductionis vel per modum eductionis. Per modum inductionis est quod agens producit suum effectum in aliquo passo, et sic generatio non fieret formaliter ex corruptione alicuius formae, sed solummodo sequeretur alicuius formae corruptionem, et per istum modum nil aliud esset nisi nova induitio materiae et expoliatio, sicut si quis apponeret sibi unum vestimentum deponendo aliud. Et sic, in rei veritate, quoad rem, formae productio esset creatio, et ipsius corruptio esset annihilatio, nisi quis vellet dicere quod per hoc vitatur creatio, quia forma producitur in materia. Per istum enim modum diceretur faciliter quod anima intellectiva non esset creata, quia producta est in materia, et hoc non sufficit. Ergo aliud est dicere quod aliquid producatur in materia et aliquid producatur ex materia. Iste tamen modus traditur nunc communiter a modernis, videlicet ab Okan in suo tractatu, qui incipit <em>studiosissime</em>.<a href="#_ftn11" name="_ftnref11">{11}</a> Secundo modo possumus imaginari productionem rerum per viam eductionis et hoc potest contingere dupliciter: aut per modum eductionis alicuius de aliquo existentis in ipso actualiter, sed in eo quodammodo [287ra] latitantis, aut per modum existentis in aliquo potentialiter. Primo modo non contingit; sic enim forma non caperet novum esse, sed solummodo novum apparere; et iste fuit modus repobatus antiquorum philosophorum, quem Aristoteles reprobavit.<a href="#_ftn12" name="_ftnref12">{12}</a> Sed secundo modo, videlicet intelligendo eductionem, sic nil aliud est nisi quod agens transmutando materiam vertit formam in aliam, quia una est potentialiter alia, verbi gratia, forma ignis est potentialiter forma aquae, licet non actu. Quando igitur ignis habens praedominium supra certam aquam applicatur aquae, nil aliud facit nisi quod ex transmutatione materiae aquae consequenter vertit formam aquae in formam ignis, et sic in rei veritate vitatur creatio et salvatur quod unius generatio est alterius corruptio.</p>
      <p>[159]	Quis autem istorum modorum sit verior, vel primus, videlicet, vel iste, non curo ad praesens. Dico tamen quod accidens in virtute propria non potest producere formam substantialem, nec primo modo nec secundo modo. De primo modo apparet, quia tunc induceret et sic quodammodo esset ab accidente infusive. De secundo modo similiter apparet, quia accidens non potest unam substantiam in aliam vertere, nisi virtute substantiae. Nec Commentator aliud vult nisi quod agens per formam suam producat substantiam, sed per qualitatem disponit ad istam productionem. Ex his tamen non haberetur quod accidens produceret in virtute propria formam substantialem, quare propositum.</p>
      <h3 align="center"> <supplied>Instantiae contra conclusiones</supplied> </h3>
      <p>[160: -109]	Contra secundam conclusionem est una instantia. Ipsa namque dicit quod accidens ut instrumentum substantiae non producit substantiam. Contra: omne instrumentaliter agens ut sic in plus se habet in agendo quam si per se principaliter ageret, quia, si non se haberet in plus, sequitur quod non plus illud esset instrumentum illius principalis agentis quam unum aliud, sicut apparet; si ad secandum lignum serra ut instrumentum non haberet aliquam actionem virtute moventis, non plus per illam secaretur lignum quam per lapidem, ex quo per se numquam faceret illam operationem. Si ergo in productione substantiae accidens sit instrumentale agens, sequitur quod accidens ut instrumentum plus potest quam si per se tantum produceret; sed posse accidentis naturaliter et ex se est supra formam accidentalem; ergo posse ipsius ut instrumentum est supra formam accidentalem, et per consequens est supra formam substantialem, quod est probandum.</p>
      <p>[161: -111]	Contra tertiam conclusionem est similiter una instantia. Ipsa namque dicit quod accidens separatum potest in virtute propria producere formam accidentalem. Contra: in essentialiter ordinatis, destructo priori, destruitur posterius, sicut, quia homo et animal sunt essentialiter ordinata, ideo, destructo animali secundum rationem illam per quam est prius homine, destrueretur et ipse homo. Cum igitur accidentis [287rb] agere et suum inhaerere sint essentialiter ordinata, quia agere praesupponit esse, nunc autem esse accidentis est inhaerere, sequitur quod agere accidentis praesupponit suum inhaerere, ergo ubi ab accidente tolliter inesse sive inhaerere, ab eo tollitur omne agere, et per consequens accidens separatum non potest agere nec formam substantialem nec accidentalem.</p>
      <p>[162: -140]	Contra duodecimam et ultimam conclusionem est una instantia. Ipsa namquam dicit quod ex nulla forma accidentali potest aliqua substantialis condicio generari. Contra: quaecumque forma potest esse nutrimentum animalis, ex ea potest substantia generari, quia alimentum transit in naturam rei alendae; sed forma accidentalis in eucharistia est forma ex qua potest esse nutrimentum animalis; ergo ex ea potest aliquid generari. Minor apparet ad sensum, quia posset aliquis tam magnus panis transubstantiari quod ex ipsius accidentibus quis faciliter nutretur. Apparet etiam quod si quis apponeret hostiam ad ignem, ex illis speciebus generaretur ignis, quare per consequens ex forma potest substantia generari.</p>
      <p>[163: -160]	Ad primum igitur dico quod, proprie loquendo, accidens non dicitur instrumentum substantiae, eo quod attingat substantia terminum suum simul cum accidente, ut est de serra respectu sectionis, ad quam non sufficit sola serra, nec sola manus moventis, sed eo dicitur instrumentum substantiae, quia disponit ad productionem formae substantialis. Ex quo non habetur quod quovis modo attingat ad productionem substantiae.</p>
      <p>[164: -160]	Ad secundum dico quod ubi sit aliquid supplens vicem prioris, cum destructionis prioris stat existere posterioris, quia tale posterius non dependet a suo priori nisi in ratione conservantis; nunc autem Deus potest perfectius illud posterius conservare quam faciat suum prius; et ideo Deus potest conservare accidens absque hoc, quod inhaereat.</p>
      <p>[165: -160]	Ad tertium patet per ea quae dicta sunt in quadam responsionem ad tertium argumentum contra nonam conclusionem praecedentis articuli.<a href="#_ftn13" name="_ftnref13">{13}</a></p>
      <p>[166]	Sic igitur apparet modus per quem corpus Christi existit in sacramento, et condiciones consequentes modum illum similiter sunt declaratae, ac etiam dictum est de proprietatibus specierum sacramentalium secundum actionem et passionem. Et in hoc per consequens iste secundus articulus terminatur.</p>
      </div>
    <!--
      <h2><supplied> <em>Apparatus </supplied></em></h2>
      
      <h4></h4><h4><a href="#_ftnref1" name="_ftn1"><h5>1</a> Cf. lib. II, q. 1, a. 2</h4>
      <h4></h4><h4><a href="#_ftnref2" name="_ftn2"><h5>2</a> Cf. supra, n. 103ff.</h4>
      <h4></h4><h4><a href="#_ftnref3" name="_ftn3"><h5>3</a> REFERENCE</h4>
      <h4></h4><h4><a href="#_ftnref4" name="_ftn4"><h5>4</a> REFERENCE</h4>
      <h4></h4><h4><a href="#_ftnref5" name="_ftn5"><h5>5</a> Cf. supra, n. 127</h4>
      <h4></h4><h4><a href="#_ftnref6" name="_ftn6"><h5>6</a> REFERENCE</h4>
      <h4></h4><h4><a href="#_ftnref7" name="_ftn7"><h5>7</a> Cf. supra, n. 111</h4>
      <h4></h4><h4><a href="#_ftnref8" name="_ftn8"><h5>8</a> Cf. supra, n. 137</h4>
      <h4></h4><h4><a href="#_ftnref9" name="_ftn9"><h5>9</a> REFERENCE</h4>
      <h4></h4><h4><a href="#_ftnref10" name="_ftn10"><h5>10</a> REFERENCE</h4>
      <h4></h4><h4><a href="#_ftnref11" name="_ftn11"><h5>11</a> Guilelmus de Ockham, <em>Summulae in libros Physicorum</em>...</h4>
      <h4></h4><h4><a href="#_ftnref12" name="_ftn12"><h5>12</a> REFERENCE</h4>
      <h4></h4><h4><a href="#_ftnref13" name="_ftn13"><h5>13</a> Cf. supra, <a href="SentIV-1-1b.htm/#_par67">articulus primus, pars secunda, n. 67</a></h4>-->
    </div>
  </div>
    <div type="articulus"> 
      <head>Articulus 3</head>
      <!--<h2><i>Commentary on the Sentences</i>: Book IV, Question un., Article 3</h2>
      <h3>edited by Paul Bakker and Chris Schabel.<br></h3>
      <p>(Paragraphs 1-32 edited by Paul J.J.M. Bakker from Paris, BNF, nouv. acq. 1467 (olim Cluny 75), then collated by Chris Schabel against Vat. lat. 1081. Paris commits omissions per <em>homoioteleuton</em> here of 12, 20, and 24 words; paragraphs 33-38 edited by Chris Schabel from Vat. lat. 1081, then collated against Sarnano, Bibl. comunale E 89.)<br>-->
        <!-- Formatted by hand, come dio lo commanda, WOD -->
        
      <div>
        <head>Quaestio</head>
        <head type="question-title">Utrum corpus Dominicum virtute sacramentalis efficaciae relinquat locum quem occupat in caelestium regione.</head>  
        <p>[1] Tertius articulus erat iste: utrum corpus Dominicum virtute sacramentalis efficaciae relinquat locum quem occupat in caelestium regione.</p>
        <p>[2] Pro cuius declaratione certas pono conclusiones. [287va] Quarum prima sit ista: possibile est aliquam corporalem substantiam circumscriptive in locis distinctis non communicantibus collocari. Ista conclusio sic probatur: quaelibet condicio competens alicui non intrinsece et absolute, sed solum per accidens et extrinsece, potest sine contradictione in eo multiplicari, si condicio sit multiplicabilis, stante unitate illius cui competit. Declaro istam propositionem: constat quod homini non intrinsece et essentialiter competit habere hunc colorem quem habet, sed solum extrinsece et per accidens; et ideo, quia condicio coloris est multiplicabilis, stat quod eidem homini conveniant multi colores,<a href="#_ftn1" name="_ftnref1">{1}</a> quia universaliter stat posterioris multiplicatio sine prioris multiplicatione, sicut videmus quod cum unitate substantiae stat pluralitas accidentium, et cum unitate absoluti stat pluralitas relationum. Cum igitur esse in loco sit corpore posterius et corpori conveniat per accidens, sequitur quod cum unitate corporis stat ipsius pluralitas in diversis locis. Consequentia patet. Et maior per declarationem. Sed minor probatur: quia esse corporis in loco praesupponit corpus esse et non e contra, ergo esse corporis in loco est posterius ipso corpore. Antecedens patet, nam bene sequitur: <mentioned>hoc corpus est in loco, ergo hoc corpus est</mentioned>; et e converso est fallacia consequentis, nam bene est imaginabile quod corpus sit in vacuo, sicut et nunc quidam<a href="#_ftn2" name="_ftnref2">{2}</a> imaginantur de toto mundo; et ergo apparet quod esse in loco non est de per se ratione corporis, sed est sibi condicio extrinseca; et per consequens nulla videtur repugnantia rationem essendi in loco multiplicari in corpore, stante ipsius omnimoda unitate; quod est propositum.</p>
        <p>[3] Praeterea, formo istam consequentiam: <mentioned>Sortes est Parisius, ergo Sortes non est Romae</mentioned>, et quaero an sit bona de forma vel non? Si non, tunc oppositum consequentis non formaliter repugnat antecedenti; et per consequens ista stant simul sine quacumque repugnantia: Sortes est Parisius et Sortes est Romae; sed Deus posset facere quicquid non includit contradictionem; ergo potest facere quod Sortes sit Parisius et sit Romae; quod est propositum. Si vero dicatur quod consequentia sit bona, sequitur per regulam generalem quod quicquid antecedit ad antecedens, antecedit ad consequens; sed ad hoc antecedens: <mentioned>Sortes est Parisius</mentioned>, antecedit hoc antecedens: <mentioned>Sortes est ubique</mentioned>, quia bene sequitur, supposita constantia subiecti: <mentioned>Sortes est ubique, ergo Sortes est Parisius</mentioned>; ergo ad hoc consequens: <mentioned>Sortes non est Romae</mentioned>, antecedit haec propositio: <mentioned>Sortes est ubique</mentioned>; quod falsum est, quia tunc sequeretur: <mentioned>Sortes est ubique, ergo Sortes non est Romae</mentioned>; et ex eadem propositione sequitur quod Sortes est Romae; ergo ista propositio includeret contradictionem: <mentioned>Sortes est ubique</mentioned>; quod falsum est, quia ratio essendi ubique et ratio Sortis [287vb] non repugnant formaliter, immo sunt totaliter indifferentes. Si ergo illa propositio contradictionem non implicat, et ex ea sequitur quod Sortes est Romae, sequitur quod Sortem non esse Romae repugnat huic quod est Sortem esse ubique; et per consequens, ut prius deducebatur, non est antecedens ad ipsam, ex quo contradictionem non implicat; quare sequitur quod absolute possibile est Sortem esse Parisius et Romae de copulato extremo; quod est propositum.</p>
        <p>[4] Praeterea, si duo corpora possunt esse in eodem loco, sequitur quod eadem ratione et unum corpus potest esse in diversis locis. Consequentia patet per Philosophum, IV <em>Physicorum</em>, capitulo de vacuo,<a href="#_ftn3" name="_ftnref3">{3}</a> ubi similem consequentiam facit; quam concedunt communiter naturales. Sed de facto duo corpora sunt in eodem loco; ergo et unum esse in diversis locis est absolute possibile. Consequentia et maior patent. Et minor probatur: quoniam materia prima et sua forma substantialis sunt adaequate in eodem loco; sed materia prima ex se est quanta, et similiter forma, et hoc quantitate completa, quia non sunt lineae vel superficies tantum; ergo sunt corpora, et per consequens duo corpora sunt in eodem loco. Et antecedens probatur: quoniam in quocumque puncto signato in quo est materia, in eodem est forma, et e contra, quia aliter materia esset sine forma, vel e contra; quod non est physice concedendum, nam capio locum in quo iam est unum compositum ex materia et forma; et quaero: numquid in qualibet parte loci signati sit materia et similiter forma vel non? Si sic, habetur propositum. Si non, sequitur quod in aliquo est materia in quo non est forma; quod non est verum; quare propositum.</p>
        <p>[5] Nec valet si dicatur quod hoc non est possibile de duobus corporibus habentibus suae existentiae completum modum, licet sit possibile de corporibus quorum unum se habet per modum potentiae, et aliud per modum actus, quia quaero: quid impedit duo corpora esse in eodem loco? Non videtur aliud nisi penetratio dimensionum; cum igitur hic sit dimensionum penetratio in materia et in forma, sequitur quod etiam in aliis corporibus hoc non repugnat, licet hoc non fiat propter virtutem activam limitatam in agente creato; ergo videtur quod, quantum ad rationem terminorum, nulla est impossibilitas duo corpora esse in eodem loco, sive sint completa sive non habentia completum existentiae modum; quare propositum.</p>
        <p>[6] Et pro ista conclusione sunt aliae rationes sumptae ex fide, videlicet de Christo qui exivit de utero virginis sine quacumque claustrorum apertione; similiter quando exivit de sepulcro; et similiter quando intravit ad discipulos, ianuis clausis; quare propositum.</p>
        <p>[7] Secunda conclusio est haec: in omni motu locali in quo est mutua corporum cessio, quatuor mutationes et octo termini sunt intellectualiter [288ra] capiendi. Ista conclusio sic declaratur: in omni motu in quo est mutua corporum cessio, ibi sunt duo corpora quae moventur, videlicet corpus impellens et corpus expulsum; nunc autem in corpore impellente sunt duae mutationes et quatuor termini, et in corpore expulso sunt duae mutationes et quatuor termini; ergo ibi sunt quatuor mutationes et octo termini. Consequentia patet. Et maior. Probo minorem: nam constat quod corpus impellens deperdit primum ubi; ergo ibi est una mutatio deperditiva et duo termini, quia terminus a quo erat esse sub isto ubi, et terminus ad quem est non esse sub isto ubi. Similiter corpus impellens acquirit novum ubi; ergo ibi est mutatio acquisitiva; sed mutatio acquisitiva non est formaliter mutatio deperditiva; ergo sunt duae mutationes; sed quod hic sint duo termini apparet, quia terminus a quo erat non esse sub isto ubi; et terminus ad quem est esse sub isto ubi; et per consequens adhuc in ista mutatione acquisitiva sunt duo termini; et ita in corpore impellente sunt duae mutationes et quatuor termini. Et sicut arguitur de corpore impellente, ita conformiter potest argui de corpore expulso, quia etiam corpus expulsum habet duas mutationes, acquisitivam videlicet et deperditivam; quare propositum.</p>
        <p>[8] Tertia conclusio est haec: possibile est aliquod corpus moveri localiter, nullum corpus a se differens aliquatenus expellendo. Ista conclusio sic probatur: duo corpora possunt esse in eodem loco; sed corpus moveri non tollit ab eo condicionem quae est quod corpus sit in eodem loco cum alio corpore; ergo stat quod moveatur localiter et nullo modo corpus impellat, ex quo est in eodem loco cum corpore quod deberet expelli.</p>
        <p>[9] Confirmatur: nam expulsio ex hoc provenit quia duo corpora non se compatiuntur in eodem loco; ergo ubi duo corpora possunt esse in eodem loco, sequitur quod potest fieri motus localis absque quacumque alterius corporis expulsione. Et antecedens principaliter assumptum apparet per ea quae dicta sunt in tertia probatione primae conclusionis;<a href="#_ftn4" name="_ftnref4">{4}</a> et etiam ex quo per primam conclusionem unum corpus potest esse in diversis locis, sequitur quod eadem ratione plura corpora possunt esse in eodem loco; quare propositum.</p>
        <p>[10] Praeterea, vel repugnat motui locali sub ratione qua est motus localis quod fiat sine expulsione alterius corporis vel non. Si non, habetur propositum. Si sic, contra: in motu circulari est motus localis; et tamen ibi non est alicuius corporis expulsio, ut patet de motu caelorum; aliter ibi esset condensatio et rarefactio; quod non videtur verum, quia tunc illa corpora essent subiecta motui alterationis, quod communiter a physicis non conceditur. Et ergo, cum ibi non sit alicuius [288rb] corporis expulsio, sequitur quod accidit motui locali quod in ipso sit mutua corporum expulsio, et hoc etiam in moventibus motu recto; et per consequens, ex quo haec condicio est motui locali extrinseca, potest a motu locali amoveri generaliter sine quacumque repugnantia; et ita staret quod corpus, sive motu recto sive circulari, posset moveri localiter sine alterius corporis expulsione.</p>
        <p>[11] Sed forsan hic dicitur quod, licet in motu circulari non sit necessaria expulsio, tamen in motu recto sic, et hoc est sibi intrinsecum, sicut animali<a href="#_ftn5" name="_ftnref5">{5}</a> ut animal est non est intrinsecum quod sit rationale, et tamen hoc est homini intrinsecum</p>
        <p>[12: -11] Contra: quia aut motui recto repugnat fieri sine expulsione ratione materiae vel ratione formae, hoc est vel ratione qua est motus rectus vel ratione medii in quo fit. Si primo modo, sequitur quod numquam posset fieri motus rectus sine expulsione; quod falsum est, quia, si esset vacuum, adhuc imaginabile esset quod aliquid motu recto posset moveri in vacuo, ut in secundo declaravi<a href="#_ftn6" name="_ftnref6">{6}</a> � aliter etiam Deus non posset movere caelum motu recto; quod est articulus condemnatus;<a href="#_ftn7" name="_ftnref7">{7}</a> ergo haec repugnantia non provenit ratione formae motus. Si ergo proveniat ratione medii, hoc non impedit, ut prius dictum est,<a href="#_ftn8" name="_ftnref8">{8}</a> quia Deus potest facere duo corpora esse in eodem loco; quare sequitur manifeste veritas conclusionis.</p>
        <p>[13] Quarta conclusio est haec: possibile est aliquod corpus locum aliquem acquirere sine cuiuscumque alterius loci deperditione in quo prius realiter existebat. Ista conclusio sic probatur: quandocumque sunt aliqua duo in suis rationibus non se formaliter includentia, Deus potest unum ab altero separare, pro eo quod facere potest quicquid fieri contradictionem non includit; sed mutatio deperditiva et acquisitiva sunt duo in suis rationibus formalibus non se invicem includentia; ergo Deus potest unum ab altero separare; et per consequens stat quod sit acquisitiva mutatio sine deperditiva. Consequentia et maior patent. Et minor declaratur: quoniam perditio praecedentis termini nihil facit formaliter ad acquisitionem subsequentis, quoniam agens, etiam naturale, non per se intendit corruptionem alicuius rei, sed per accidens, unde agens intendit suam formam inducere, ex qua sequitur deperditio alterius; ubi ergo agens posset conservare utrumque, sequitur quod acquireret terminum ad quem sine quacumque deperditione cuiuscumque alterius termini a quo. Cum igitur Deus habeat sub pleno dominio utrumque terminum, sequitur quod potest facere aliquid acquirere novum ubi sine quacumque deperditione alterius ubi quod prius habuit; quare propositum.</p>
        <p>[14] Praeterea, si non posset aliquid acquirere aliquem [288va] locum sine deperditione alterius, hoc maxime videtur per hoc quod requiritur quod, si aliquod corpus est in loco in quo prius non fuit, quod sit motum localiter, et ita quod relinquit partem post partem; sed hoc non obviat; ergo propositum. Probatur minor: nam Deus potest facere quod unus angelus sit in duabus extremitatibus alicuius continui absque hoc quod sit in medio illius continui, ut in secundo declaravi;<a href="#_ftn9" name="_ftnref9">{9}</a> sed ab una extremitate ad aliam non potest pertransiri motu locali sine medio; ergo sequitur quod possibile est angelum acquirere novam praesentiam ad aliquem locum absque mutatione locali; sed non minus potens est Deus hoc facere de uno corpore quam de uno angelo; ergo Deus potest facere quod unum corpus acquirat novam praesentiam ad aliquod ubi absque hoc quod moveatur localiter.</p>
        <p>[15] Confirmatur: nam omnem terminum quem potest acquirere corpus virtute alicuius causae secundae in ratione principii effectivi, potest acquirere sola virtute divina; si ergo per motum localem � sive ponatur res distincta a mobili sive non, ad praesens non est cura � corpus acquirit aliquem terminum, ut puta esse in ecclesia, sequitur quod absque motu locali hoc fieri potest virtute divina quod aliquod corpus acquirat aliquod ubi quod prius non habuit sine motu locali; et ita per consequens apparet quod possibile est unum corpus acquirere aliquem locum sine deperditione alicuius alterius in quo prius realiter existebat; quare propositum.</p>
        <p>[16] Quinta conclusio est haec: non est possibile corpus aliquod novum locum acquirere sine quacumque reali mutatione. Ista conclusio sic probatur: impossibile est transitum fieri de contradictorio ad contradictorium sine quacumque reali mutatione, et hoc ubi transitus temporis non sufficit; sed quod A corpus nunc sit in B loco, et prius non fuit in B loco, est transitus de contradictorio ad contradictorium; ergo hoc fieri non potest sine mutatione reali, nam transitus temporis ad verificandum illa contradictoria non sufficit; quare propositum.</p>
        <p>[17] Ex quo ulterius declaro quod quandoque posset esse quod mutatio esset in corpore, quandoque in loco; nam si corpus aliquod esset in vacuo, et Deus crearet unum nouum locum circa illud corpus, tunc corpus sine sui mutatione acquireret aliquod novum ubi; et similiter, posito loco et corpore in alio loco, et postmodum corpore posito per quamcumque potentiam in priori loco, tunc mutatio esset vere in corpore.</p>
        <p>[18] Ex quo sequitur quod qualitercumque fiat, semper erit realis mutatio in altero extremorum vel in ambobus; et ita apparet quod non est possibile quod corpus acquirat novam loci praesentiam sine quacumque mutatione [288vb] reali; quod est principaliter intentum.</p>
        <p>[19] Sexta conclusio est haec: corpus Christi per mutationem acquisitivam tantummodo, et non deperditivam, acquirit realem praesentiam sub eucharistiae sacramento. Ista conclusio sic probatur: quoniam secundum beatum Augustinum,<a href="#_ftn10" name="_ftnref10">{10}</a> <quote>donec finiatur saeculum, sursum est dominus</quote>; et per consequens corpus Christi numquam deperdit praesentiam quam habet in caelo; et secundum fidem corpus Christi continetur sub eucharistiae sacramento; ergo acquirit novam praesentiam in eucharistiae sacramento absque hoc quod deperdat praesentiam quam habuit in caelo. Et possibilitas istius apparet per conclusiones praecedentes, quoniam per quartam conclusionem possibile est quod aliquod corpus acquirat novam praesentiam in aliquo loco absque deperditione cuiuscumque alterius loci in quo prius fuit; et cum non sit maior ratio de uno corpore quam de alio, sequitur quod hoc est possibile de corpore Christi. Nec obstat quin unumquodque corpus possit esse in diversis locis; ergo hoc est absolute possibile de corpore Christi. Et quod ita sit concluditur ex auctoritate Augustini, quae tenetur communiter, et generali Ecclesiae professione; quare propositum.</p>
        <p>[20] Ex qua conclusione sequitur correlarie articuli pars negativa, videlicet quod corpus Christi non relinquit virtute sacramentalis efficaciae locum quem occupat in caelestium regione, sed praecise acquirit novam praesentiam sine quacumque deperditiva mutatione.</p>
        <p>[21] Septima conclusio est haec: corpus Christi non existit in sacramento formaliter per hoc quod panis substantia in ipsum realiter commutatur. Ista conclusio quodammodo sequitur ex praecedente. quae tamen sic probatur, pro eo quod est contra quorundam doctorum<a href="#_ftn11" name="_ftnref11">{11}</a> imaginationem dicentium quod ex hoc corpus Christi est in sacramento quia panis cuius erant illa accidentia transsubstantiatus est in corpus Christi, et ideo per conversionem alterius in ipsum incipit esse sub sacramento.</p>
        <p>[22] Contra hoc et pro conclusione mea arguo primo sic: quandocumque aliquid convertitur in aliud, magis acquirit condiciones illius in quod convertitur quam e converso, sicut apparet de alimento quod convertitur in carnem, quod magis acquirit condicionem carnis quam caro acquirat condicionem nutrimenti; cum igitur substantia panis convertatur in corpus Christi, et non e contra, sequitur quod potius acquirit condicionem corporis Christi quam e converso; et ergo ex ista conclusione potius haberetur quod species panis essent in caelo quam quod corpus Christi acquireret praesentiam aliquam sub sacramento.</p>
        <p>[23] Confirmatur ratio: nam si ego converterer in hominem existentem Romae, potius deberem ego esse Romae quam ipse Parisius; ergo et ita in proposito. Et ita videtur quod formaliter corpus Christi ex vi conversionis non habet quod sit sub speciebus illis.</p>
        <p>[24] Praeterea, per nullam mutationem acquiritur [289ra] formaliter aliquid impertinens illi mutationi; sed praesentia corporis Christi in sacramento est impertinens ad transsubstantiationem; ergo formaliter per transsubstantiationem non acquirit corpus Christi praesentiam in sacramento. Consequentia et maior patent. Et minor probatur: nam haec praesentia corporis Christi non est substantia panis, quia illa non est post conversionem; nec est formaliter corpus Christi, quia prius fuit antequam esset hic praesens; ergo illa praesentia est posterior corpore Christi et sibi extrinseca; quare propositum.</p>
        <p>[25] Confirmatur ratio: quoniam conversio est mutatio substantialis; ergo habet pro termino aliquam substantiam; non ergo aliquam condicionem respectivam; sed esse hic sive habere praesentiam ad aliquod ubi est condicio respectiva; non ergo ex conversione huiusmodi acquiritur formaliter ista praesentia corporis Christi sub specie sacramenti.</p>
        <p>[26] Praeterea, Deus potest facere corpus suum praesens sub illis speciebus, manente pane; et tunc non erit aliqua conversio substantialis; cum igitur haec praesentia sit eiusdem rationis cum praecedente, quando panis convertitur, sequitur quod formaliter ex tali conversione non habet quod sit sub speciebus illis praesens nisi per virtutem per quam haberet si panis non transsubstantiaretur. Et antecedens patet per superius declarata;<a href="#_ftn12" name="_ftnref12">{12}</a> tum etiam quia ad novitatem posterioris non requiritur aliqua novitas in priori; et ideo stat quod sit nova praesentia sive novitas in aliquo respectivo sine novitate alicuius absoluti. Et ergo apparet quod praesentia sub speciebus aliunde formaliter provenit quam ex conversione.</p>
        <p>[27] Et si dicatur: postquam Deus potest facere quod corpus suum sit praesens illis speciebus sine quacumque panis transmutatione, ad quid ergo ponitur talis transsubstantiatio tam ardua ad intelligendum, cum aeque possemus Christum venerari in sacramento, et deficiunt infinitae difficultates quae fiunt communiter circa actionem et passionem accidentium sine subiecto? � Dico, ut alias dixi,<a href="#_ftn13" name="_ftnref13">{13}</a> quod hoc est propter auctoritatem Ecclesiae, quae tenet quod panis transsubstantiatur in corpus Christi, ut habetur <em>Extra, De summa Trinitate et fide Catholica</em>, <quote>firmiter credimus,</quote><a href="#_ftn14" name="_ftnref14">{14}</a> ubi dicitur: <quote>ipse Ihesus Christus sacerdos est et sacrificium cuius corpus et sanguis in sacramento altaris sub speciebus panis et vini veraciter continentur</quote>; et statim sequuntur ista verba: <quote>transsubstantiatis pane in corpus Christi, et vino in sanguinem, potestate divina</quote>; haec ibi. Nunc autem de sacramentis Ecclesiae sentiendum est sicut Romana sentit Ecclesia, ut habetur <em>Extra, De haereticis</em>, <quote>ad abolendam</quote>;<a href="#_ftn15" name="_ftnref15">{15}</a> quare propositum. Unde credendum est inspiratione divina Ecclesiam sic determinasse; quare propositum.</p>
        <p>[28] Octava et ultima conclusio est haec: nova praesentialitas quam corpus Christi acquirit in sacramento existit mutatio secundum propriam rationem formaliter a conversione differens et ab aliis mutationibus naturaliter introdu[289rb]ctis. Ista conclusio quodammodo sequitur ex praemissis. quae tamen sic probatur: nam stat conversionem esse sine ista praesentialitate et e contra, ergo ipsa non est formaliter conversio. Consequentia patet. Et antecedens ex probationibus conclusionis immediate praecedentis; quare propositum. Quod autem sit differens a mutationibus naturalibus apparet discurrendo per ipsas, quoniam non est loci mutatio, quia hic est acquisitio praesentiae in termino sine quacumque acquisitione alicuius spacii in medio inter istum locum et caelum; similiter non est alteratio, cum ex hoc non sit alicuius formae absolutae nova acquisitio; et eadem ratione non est augmentatio, nec etiam generatio vel corruptio, ut apparet; quare propositum.</p>
        <p>[29] Ex quibus apparet quod in sacramento eucharistiae sunt duae mutationes miraculosae ab invicem formaliter differentes, una videlicet quae habet pro termino substantiam veram, corpus videlicet Christi, et alia quae habet aliquam formam respectivam de genere ubeitatis.</p>
        <p>[30] Ex quibus ulterius patet quid est de articulo sentiendum.</p>
        <p>[31] Recolligendo igitur imaginationem qualiter corpus Christi potest esse in sacramento absque hoc quod desinat esse in caelo, oportet nos imaginari quod in mutatione locali est acquisitio et deperditio, et istae duae sunt mutationes diversae. Et ideo staret quod Deus unam ab alia separaret, et sic staret quod esset sola acquisitio sine quacumque deperditione. Nunc autem ulterius, quia stat plurificari posterius sine plurificatione prioris, ideo, cum esse in loco sit condicio posterior corpore, potest corpus novam praesentiam ad aliquem locum acquirere sine deperditione cuiuscumque alterius praesentiae ad alium locum. Et sic imaginandum est de corpore Christi quod non relinquit virtute sacramentalis efficaciae locum quem occupat in caelestium regione. Et per hoc apparet quid est de isto articulo sentiendum.</p>
      </div>
      <div>
          <head><strong> <supplied>Responsio ad quaestionem</supplied> </strong></head>
          <p>[32] Et per hoc apparet quid est ad quaestionem principaliter motam dicendum. Unde apparet per articulos quod illius pars affirmativa est sustinenda, videlicet quod eucharistia est sacramentum ex institutione divina corpus et sanguinem Christi signans veraciter sub speciebus panis et vini realiter contineri.</p>
      </div>
    </div>
  <div>
     <head> <supplied>Ad argumenta principalia</supplied> </head>
          <p>[33] Ad argumenta igitur facta in principio quaestionis. Ad primum,<a href="#_ftn16" name="_ftnref16">{16}</a> cuius radix consistebat in hoc quod ibi non erat signum verax pro eo quod forma illa erat falsa: <quote>Hoc est corpus meum,</quote> quia quaerebatur quid demonstrabatur per li <quote>hoc,</quote> non panis, quia tunc est falsa; nec corpus Christi, quia tunc non esset conversiva forma plus quam ista: <quote>Corpus meum est corpus meum</quote>; ergo propositum � hic dico, ut dictum fuit in primo articulo, quod haec propositio: <quote>Hoc est corpus meum,</quote> per prius est sacramentaliter operativa quam sit significativa, et ideo pro quocumque instanti est vera, pro eodem ordine [289va] naturae praesupponit transsubstantiationem factam, et ideo quaerere de demonstratione subiecti modicum facit ad propositum, ut apparuit per magnum processum in primo articulo.<a href="#_ftn17" name="_ftnref17">{17}</a></p>
          <p>[34] Ad secundum,<a href="#_ftn18" name="_ftnref18">{18}</a> cuius radix in hoc consistebat: quia si corpus Christi esset in sacramento, vel esset quantum vel non-quantum; non est dicendum quod non-quantum, quia nihil est sine sua propria passione; sed passio corporis est quantitas; ergo propositum; nec est dicendum quod sit ibi quantum, quia tunc excederetur a specibus, quod falsum est; quare propositum � ad hoc apparet per ea quae dicta sunt in secundo articulo quod corpus Christi est in sacramento non habens ordinem partium in loco, sed praecise ordinem partium in toto. Et ideo poterat ibi esse quantocumque esset magnum ex quo non occupabat locum, ut ibi satis diffuse fuit declaratum.<a href="#_ftn19" name="_ftnref19">{19}</a></p>
          <p>[35] Ad tertium<a href="#_ftn20" name="_ftnref20">{20}</a> vero, cuius radix in hoc consistit: quod si corpus Christi esset in sacramento, cum sit in caelo, sequeretur quod esset in duobus locis, hoc autem dicebatur fore impossibile, quia tunc idem corpus esset calidum et frigidum, vivum et mortuum, quae sunt impossibilia � huius difficultatis responsio apparet per ea quae dicta sunt in secunda conclusione secundi articuli huius quaestionis, primo dubio.<a href="#_ftn21" name="_ftnref21">{21}</a></p>
          <p>[36] Unde generaliter pro regula in materia ista tenendum est iuxta viam quam fuit sequutus communiter in ista quaestione, videlicet Doctoris Subtilis,<a href="#_ftn22" name="_ftnref22">{22}</a> quod quotienscumque est aliquid non dependens ab existentia loci hic et ibi, ex tali multiplicatione ad diversa ubi non sequeretur formaliter multiplicatio alicuius formae absolutae. Nunc autem eo ipso quod corpus est album, hic est album, etiam alibi, si ponatur, quia esse album corpori competit absolute, et ideo ubicumque poneretur, ibi esset album. Si ergo applicetur sibi unum agens in uno loco inducens qualitatem oppositam, eo ipso per concomitantiam eadem qualitas esset in alio loco, ut in illo dubio fuit declaratum.<a href="#_ftn23" name="_ftnref23">{23}</a> Et sic numquam haberetur quod album esset nigrum vel calidum frigidum. Licet istam conclusionem non reputem impossibilem, ut alias recolo me dixisse,<a href="#_ftn24" name="_ftnref24">{24}</a> tamen hoc bene habetur: quod ex multiplicatione formaliter non haberetur veritas talium propositionum, licet possent aliter verificari.</p>
  </div>
  <div>
    <!-- technically the section below should probably be a new item that stends outside of this question -->
    <head><strong> <supplied>Conclusio totius lecturae super <em>Sententias</em></supplied> </strong></head>
            
            <p>[37] De ista materia disposui [289vb] prolixam facere mentionem, sed Deus vult ut requiescam a laboribus meis. Et ideo in hoc sit finis huius quaestionis, quae est in ordine totius lecturae undecima. Complectitur igitur praesens lectura, quaestiones undecim, per triginta tres articulos, per viam ternarii condivisa, ad laudem et honorem beatissimae Trinitatis, et gloriosissimae Dei genitricis Mariae, atque sanctissimi confessoris Francisci Christi stigmata ex speciali privilegio deferentis. Amen.</p>
            <p>[38] Explicit lectura super <em>Sententias</em> venerandissimi fratris Petri de Candia Ordinis Minorum, anno Domini 1380, compilata tempore quo Parisius legebat <em>Sententias</em>, quam de verbo ad verbum ut iacet suis scolaribus in scolis antedicti ordinis perlegebat. Cui Deus pro labore solatium tribuat et pro scribendo donet refrigerium caritatis.</p>
            
    <!--
            
            
            <h2><supplied> <em>Apparatus </supplied></em></h2>
            
            <h4></h4><h4><a href="#_ftnref1" name="_ftn1"><h5>1</a> ipso non multiplicato <em>add. in marg.</em> Paris</h4>
            <h4></h4><h4><a href="#_ftnref2" name="_ftn2"><h5>2</a> REFERENCE?</h4>
            <h4></h4><h4><a href="#_ftnref3" name="_ftn3"><h5>3</a> REFERENCE?</h4>
            <h4></h4><h4><a href="#_ftnref4" name="_ftn4"><h5>4</a> Hic supra, par. 4.</h4>
            <h4></h4><h4><a href="#_ftnref5" name="_ftn5"><h5>5</a> in communi <em>add. in marg.</em> Paris.</h4>
            <h4></h4><h4><a href="#_ftnref6" name="_ftn6"><h5>6</a> Hic supra, libro II, q. 2, a. 2, pars. 3 et 42.</h4>
            <h4></h4><h4><a href="#_ftnref7" name="_ftn7"><h5>7</a> No. 66 in R. Hissette, <em>Enqu?te sur les 219 articles condamn?s ? Paris le 7 mars 1277</em> (Louvain-Paris 1977), pp. 118-20.</h4>
            <h4></h4><h4><a href="#_ftnref8" name="_ftn8"><h5>8</a> REFERENCE?</h4>
            <h4></h4><h4><a href="#_ftnref9" name="_ftn9"><h5>9</a> Hic supra, libro II, q. 2, a. 2, par. 111.</h4>
            <h4></h4><h4><a href="#_ftnref10" name="_ftn10"><h5>10</a> Augustinus, <em>In expositione Psalmi 54</em>.</h4>
            <h4></h4><h4><a href="#_ftnref11" name="_ftn11"><h5>11</a> REFERENCE?</h4>
            <h4></h4><h4><a href="#_ftnref12" name="_ftn12"><h5>12</a> REFERENCE?</h4>
            <h4></h4><h4><a href="#_ftnref13" name="_ftn13"><h5>13</a> REFERENCE?</h4>
            <h4></h4><h4><a href="#_ftnref14" name="_ftn14"><h5>14</a> REFERENCE?</h4>
            <h4></h4><h4><a href="#_ftnref15" name="_ftn15"><h5>15</a> REFERENCE?</h4>
            <h4></h4><h4><a href="#_ftnref16" name="_ftn16"><h5>16</a> Hic supra, libro IV, q. un., [a. 1], par. 3.</h4>
            <h4></h4><h4><a href="#_ftnref17" name="_ftn17"><h5>17</a> REFERENCE?</h4>
            <h4></h4><h4><a href="#_ftnref18" name="_ftn18"><h5>18</a> Hic supra, libro IV, q. un., [a. 1], par. 3.</h4>
            <h4></h4><h4><a href="#_ftnref19" name="_ftn19"><h5>19</a> REFERENCE?</h4>
            <h4></h4><h4><a href="#_ftnref20" name="_ftn20"><h5>20</a> Hic supra, libro IV, q. un., [a. 1], par. 4.</h4>
            <h4></h4><h4><a href="#_ftnref21" name="_ftn21"><h5>21</a> REFERENCE?</h4>
            <h4></h4><h4><a href="#_ftnref22" name="_ftn22"><h5>22</a> REFERENCE?</h4>
            <h4></h4><h4><a href="#_ftnref23" name="_ftn23"><h5>23</a> REFERENCE?</h4>
            <h4></h4><h4><a href="#_ftnref24" name="_ftn24"><h5>24</a> REFERENCE?</h4>
            <h4></h4><h4><a href="#_ftnref25" name="_ftn25"><h5>25</a> REFERENCE?</h4>-->
  </div>
</div>